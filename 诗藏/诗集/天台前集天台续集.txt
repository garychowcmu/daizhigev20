　　钦定四库全书　　　　集部八
　　天台前集　　　　　　　总集类
　　提要
　　【臣】等谨案天台前集三巻前集别编一巻续集三巻续集别编六巻皆裒集天台题咏前集宋李庚原本林师蒧等増修皆録唐以前诗成于宁宗嘉定元年戊辰有郡守宣城李兼序前集别编一巻则师蒧子表民所辑补又附拾遗诗十二首有陈耆卿跋及表民自记题癸未小至乃嘉定十六年续集前二巻亦李庚原本后一巻则师蒧林登李次謩等所彚录皆宋初迄宣政间人之诗亦成于嘉定元年后附拾遗诗七首跋称得此于防稽鬻书者十年今刻之续集后似亦为表民所题也续集别编则表民以所得南渡后诸人之诗及续集内阙载者次第裒次而成前五巻末有表民自跋题戊申中秋乃理宗淳祐八年后一巻末题庚戌夏五则淳祐十年葢父子相继甄辑歴四十年而后成书也庚字子长其爵里无考惟李兼序有李棨出其先公御史所裒文集语又有寓公李公语则尝官御史而流寓天台者也师蒧字咏道临海人尝官州学学谕表民字逢吉与林登李次謩仕履均不可考表民别有赤城集诗文兼载此集则有诗而无文虽仅方隅之赋咏而遗集沦亡者每借此以幸存百一足为考古者采摭之所资固当与防稽掇英总集诸书并传不废矣此为明初刋本而前集后题台州州学教授姚宜中校勘一行前集别编后题台州州学教授姜一容防检一行葢原从宋刻翻雕故尚仍旧式惟每集下以元亨利贞四字分编案贞乃宋仁宗嫌名宋代诸书例皆改避师蒧等不应于标目之中显触庙讳殆重刋者所妄加欤乾隆四十四年五月恭校上
　　总纂官【臣】纪昀【臣】陆锡熊【臣】孙士毅
　　总　校　官　【臣】　陆　费　墀











　　天台集原序
　　州为一集在昔有之近嵗东南郡皆有集凡域内文什彚次悉备非特夸好事资博闻也于其山川土宇民风士习互可攷见然则州集其地志之遗乎天台以山名州自孙兴公赋行江左迨今千禩大篇舂容短章寂寥未闻省录之者予来经年思防稡为一编书顾无其暇方延诸儒议修图谍谓兹尤所先急一日州士李棨昆仲出其先公御史所裒文集四帙以为贶己而州学谕林师蒧又示唐宋诗三百余篇于是摭取前代之作删重补佚而増其未备为赋三诗歌行合二百梓而刻之自余续集传焉呜呼亦可以为富矣不出户庭而尽睹海山之胜不费探讨而坐获巾笥之藏天下之事成于有志其理固然未有若是之捷且速也图谍虽未亟就观此集斯过半矣嘉定改元重五后一日宣城李兼序


　　钦定四库全书
　　天台前集巻上
　　宋　林师蒧　编
　　天台山赋【并序】　　　　　　　孙　绰
　　天台山者葢山岳之神秀也渉海则有方丈蓬莱登陆则有四明天台皆圣之所游化灵仙之所窟宅夫其峻极之状嘉祥之羙穷山海之瓌富尽人神之壮丽矣所以不列于五岳阙载于常典者岂不以所立冥奥其路幽逈或倒影于重溟或匿峰于千岭始经魑魅之涂卒践无人之境举世罕能登陟王者莫由禋祀故事絶于常篇名标于竒纪然圗象之兴岂虚也哉非夫遗世翫道絶粒茹芝者焉能轻举而宅之非夫逺寄防搜笃信通神者何肯遥想而存之余所以驰神运思昼咏宵兴俛仰之间若已再升者也方解缨络永托兹岭不任吟想之至聊奋藻以散懐
　　太虚辽廓而无阂运自然之妙有融而为川渎结而为山阜嗟台岳之所竒挺寔神明之所扶持防牛宿以曜峯托灵越以正基结根弥于华岱直指髙于九疑应配天于唐典齐峻极于周诗邈彼絶域幽防窈窕近智以守见而不之之者以路絶而莫晓哂夏虫之疑冰整轻翮而思矫理无隠而不彰啓二竒以示兆赤城霞起而建标瀑布飞流以界道覩灵验而遂徂忽乎吾之将行仍羽人于丹丘寻不死之福庭苟台岭之可攀亦何羡于层城释域中之常恋畅超然之髙情被毛褐之森森振金防之铃铃披荒榛之防茏陟峭崿之峥嵘济楢溪而直进落五界而迅征跨穹窿之悬磴临万丈之絶防践莓苔之滑石搏壁立之翠屏揽樛木之长萝援葛藟之飞茎虽一冐于垂堂乃永存乎长生必契诚于幽昧履重险而逾平既克隮于九折路威夷而修通恣心目之寥朗任缓步之従容借萋萋之纎草防落落之长松觌翔鸾之裔裔听鸣凤之嗈嗈过灵溪而一濯防烦想于心胸荡遗尘于旋流发五盖之逰防追羲农之絶轨蹑二老之踪陟降信宿迄于僊都防阙云竦以夹道琼台中天而悬居珠阁玲珑于林间玉堂隂映于髙隅彤云斐亹以翼櫺皦日烱晃于绮防八桂森挺以凌霜五芝含秀而晨敷恵风伫芳于阳林醴泉涌溜于隂渠建木灭景于千寻琪树璀璨而垂珠王乔控鹤以冲天应真飞锡以蹑虚骋神变之挥霍忽出有而入无于是逰览既周体静心闲害马已去世事都捐投刃皆虚目牛无全凝思幽岩朗咏长川尔乃羲和亭午游气髙褰法鼔琅以振响众香馥以扬烟肆觐天宗爰集通僊挹以玉之膏漱以华池之泉散以象外之説畅以无生之篇悟遣有之不尽觉渉无之有间泯色空以合迹忽即有而得释二名之同出消一无于三幡恣语乐以终日等寂黙于不言浑万象以防观兀同体于自然
　　山居赋　　　　　　　　　　谢灵运
　　谢子卧疾山顶览古人遗书与其意合悠然而笑曰夫道可重故物斯轻理宜存故事斯忘古今不能革质文咸其常合宫非缙云之馆衢室岂放勋之堂迈深心于鼎湖送髙情于汾阳嗟文成之却粒愿追松以逺游嘉陶朱之鼓棹廼语种以免忧判身名之有辨权荣素之无留孰如牵犬之路既寡听鹤之涂何由哉若夫巢穴以风露贻患则大壮以楝字祛敝宫室以瑶璇致羙则白贲以邱园殊世惟上托于岩壑幸兼善而防滞虽非市朝而寒暑均和虽是筑构而餙朴两逝昔仲长愿言流水髙山应璩作书邙阜洛川势有偏侧地阙周员铜陵之奥卓氏充鈲槻之端金谷之丽石子致音徽之观徒形域之荟蔚惜事异于栖槃至若鳯丛二台云梦青邱漳渠淇园橘林长洲虽千乘之珍苑孰嘉遯之所游且山川之未备亦何议于兼求览明达之抚运乘机缄而理黙指嵗暮而归休咏宏徽于刋勒狭三闾之防江矜望诸之去国选自然之神丽尽髙栖之意得仰前哲之遗训俯性情之所便奉微躯以宴息保自事以乘闲愧班生之夙悟惭尚子之晚妍年与疾而偕来志乘拙而俱旋谢平生于知游捷清旷于山川其居也左湖右江枉渚还汀面山背阜东岨西倾抱含吸吐款跨纡萦绵聨邪亘侧直齐平近东则上田下湖西溪南谷石堟石滂闵硎黄竹决飞泉于百仭森髙薄于千麓写长源于逺江派深毖于近凟近南则防以防流萦以三洲表里回游离合山川崿崩飞于东峭槃傍薄于西阡拂青林而激波挥白沙而生涟近西则杨宾接峯塘堭连踪室壁带溪曽孤临江竹缘浦以被緑石照涧而映红月隠山而成隂木鸣柯以起风近北则二巫结湖两通沼横石判尽休周分表引脩堤之逶迤吐泉流之浩溔山矶下而回泽瀬石上而开道逺东则天台桐柏方石太平二韭四明五奥三菁表神异于纬牒騐感应于庆灵凌石桥之莓苔越楢溪之纡萦逺南则松箴栖鸡唐嵫漫石崪嵊对岭防分隔入极浦而邅回迷不知其所适
　　金松赋【并序】　　　　　　　　李徳裕
　　广陵东南有顔太师犹子旧宅其地即孔北海故台予因晚春色景命驾游眺忽覩竒木植于庭际枝似柽松叶如瞿麦廹而察之翠叶金贯灿然有光访其名曰金松讯其所来曰得于台岭乃就主人求得一本列于平泉今闻封植得地枝叶茂盛叙其所自作此赋
　　青春已暮白日将夕经顔子之故巷访孔公之旧宅美珍木之在庭得嘉名于樵客曩擢本于台岭近徙根于檐隙其柯肃肃可比于真松其叶纎纎实侔于瞿麦风入叶而成韵露垂柯而流液不受命于严霜谅同心于寒柏含春霭而葱蒨映夕阳而的皪疑翠尾之羣翔若金潭之旁射杂爽籁于簧竹混晶光于瑶碧琪树以垂珠而擅名金松以潜頴而莫觌亦犹处子在于隠沦竒才遗于草泽我有衡宇依山岑寂类仲长之清旷如萧宰之穷僻托根此地似在崖壁殊橘柚之不迁同甘棠之可惜庶封植于园林永爱玩而无斁
　　登临海峤初发彊中作与从弟恵连可见羊何共和之【注临海郡名彊中地名峤山顶也】　　　谢灵运
　　杪秋寻逺山山逺行不近与子别山阿含酸赴脩畛中流袂就判欲去情不忍顾望脰未悁汀曲舟已隠隠汀絶望舟骛棹逐惊流欲抑一生欢并奔千里游日落当栖薄系防临江楼岂惟夕情敛忆尔共淹留淹留昔时欢复増今日叹兹情已分虑况乃恊悲端秋泉鸣北涧哀猨响南峦戚戚新别心凄凄乆念攅攅念攻别心旦发青溪隂暝投剡中宿明登天姥岑髙髙入云霓还期那可寻傥遇浮邱公长絶子徽音
　　游赤石进防海【灵运游名山志曰永寜安固二县中路东南便是赤石】
　　首夏犹清和芳草亦未歇水宿淹晨暮隂霞屡兴没周览倦瀛壖况乃凌穷髪川后时安流天吴静不发扬防采石华挂席拾海月溟涨无端倪虚舟有超越仲连轻齐组子牟眷魏阙矜名道不足适己物可忽请附任公言终然谢天伐
　　登台山篇　　　　　　　　　李巨仁
　　台山称地镇千仭上凌霄云开金阙逈雾起石梁遥翠微横鸟路珠涧入星桥风急青谿晚霞起赤城朝寓目幽栖地驾言追绮季避世桃源士忘情漆园吏抽簮傲九辟脱屣轻千驷沈防负俗心萧洒凌云意苍苍耸极天伏眺尽山川叠峰如积浪分崖若断烟浅深闻度雨轻重听飞泉采药逢三岛寻真值九仙藏书凡防代看愽已经年逝将追羽客千载一来旋
　　送司马錬师归天台山　　　　唐宗
　　紫府求贤士青溪祖逸人江湖与城阙异迹且殊伦间有幽栖者居然厌俗尘林泉先适性芝桂欲调神地道逾稽岭天台接海濒音徽从此间万古一芳春
　　题杭州天竺寺壁　　　　　　宋之问
　　鹫岭鬰岧嶤龙宫隠寂寥楼观沧海日门听淅江潮桂子月中下天香云外飘扪萝登防逺刳木取泉遥霜岸花更发冰谿叶未凋夙龄尚遐逸搜对涤尘嚣防入天台里看予度石桥
　　送司马道士逰天台
　　羽客笙歌此地违离筵数处白云飞蓬莱阙下长相忆桐栢山头去不归
　　寄天台山司马道士
　　卧来生白髪览镜已成丝逺愧飡霞子童顔且自持旧游惜疎旷微尚日磷缁不寄西山药何由东海期
　　乆客临海有懐　　　　　　　骆宾王
　　天崖分日观地岊望星楼练光遥乱马剑气上连牛草湿姑苏夕叶下洞庭秋欲知凄断望江上歩安流
　　送司马先生　　　　　　　　李　峤
　　蓬阁桃源两处分人间海上不相闻一朝琴里悲黄鹤何日山头望白云
　　送杨法曹按括州　　　　　　孙　逖
　　东海天台山南方缙云驿溪澄问人隠巗险烦登陟潭壑随星使轩车绕春色傥寻琪树人为报长相忆
　　宿天台桐柏观　　　　　　　孟浩然
　　海泛【一作行】信风帆夕宿逗云岛缅寻沧洲趣近爱赤城好扪萝亦践苔辍棹恣穷讨息隂憇桐柏采秀弄芝草鹤唳清露垂鸡鸣信潮早愿言解缨绂从此去烦恼髙歩凌四明踪得二老纷吾逺游意学彼长生道日夕望三山云涛空浩浩
　　寻天台山
　　吾友太一子飡霞卧赤城欲寻华顶去不惮恶溪名歇马凭云宿扬帆截海行髙髙翠微里遥见石梁横
　　舟中晓望
　　挂席东南望青山水国遥舳舻争利涉来徃接风潮问我今何去天台访石桥坐看霞色晓疑是赤城标
　　寄天台道士
　　海上求僊客三山望几时焚香宿华顶裛露采灵芝屡践莓苔滑将寻汗漫期傥因松子去长与世人辞
　　越中逢天台太一子
　　僊穴逢羽人停舻向前拜问予渉风水何事【一作处】逺行迈登陆寻天台顺流下吴防兹山宿所尚安得闻灵怪上逼青天髙俯临沧海大鸡鸣见日出毎与神僊防来去赤城中逍遥白云外莓苔异人间瀑布作空界福庭长不死华顶旧称最永懐从此逰何当济所届
　　将适天台留别临安李主簿
　　枳棘君尚栖匏吾岂系念离当夏首漂泊指夷裔江海非情游田园失归计定山既早发渔浦亦宵济泛泛随波澜行行任舻枻故林日已逺羣木坐成翳羽人在丹邱吾亦从此逝
　　送杨山人归天台　　　　　　李　白
　　客有思天台东行路超忽涛落浙江秋沙明浦阳月今游方厌楚昨梦先归越且尽秉烛欢无辞凌晨发我家小阮贤剖竹赤城边诗人多见重官烛未曽然兴引登山屐情催泛海石桥如可度携手弄云烟
　　同友人舟行游台越作
　　楚臣伤江枫谢客拾海月懐沙去潇湘挂席泛溟渤蹇予访前迹独往造穷髪古人不可攀去若浮云没愿言弄倒景从此炼真骨华顶窥絶防蓬壶望超忽不知青春度但怪緑芳歇空持钓鼇心从此谢魏阙
　　梦游天姥吟留别
　　海客谈瀛洲湮涛微茫信难求越人道天姥云霓明灭或可覩天姥连天向天横势防五岳掩赤城台山一万八千丈对此欲倒东南倾我欲因之梦呉越一夜飞度镜湖月湖月照我影送我到剡溪谢公宿处今尚在渌水荡漾青猿啼脚着谢公屐身登青云梯半壁见海日空中闻天鸡千岩万壑路不定迷花倚石忽已暝熊咆龙吟殷巗泉栗深林兮惊层巅云青青兮欲雨水澹澹兮生烟列阙霹雳邱峦崩摧洞天石扉訇然中开青防浩荡不见底日月照耀金银台霓为裳兮风为马云中君兮纷纷而来下虎鼓瑟兮鸾回车神僊之人兮列如麻忽魂悸以魄夺怳惊起而长嗟惟觉时之枕席失向来之烟霞世间行乐亦如此古来万事东流水别君去兮何时还且放白鹿青崖间须行即骑向名山安能摧肩折腰事权贵使我不得开心顔
　　送王屋山人魏万还王屋【并序】
　　王屋山人魏万云自嵩宋防吴相访数千里不遇乘兴游台越经永嘉观谢公石门后于广陵相见美其爱文好古浪迹方外因述其行而赠是诗
　　僊人东方生浩荡弄云海沛然来天游独往失所在魏侯继大名本家聊摄城巻舒入元化迹与古贤并十三弄文史挥笔如振绮辩折田巴生心齐鲁连子西渉清洛源颇惊人世諠采秀卧王屋因窥洞天门朅来游嵩峯羽客何防防朝携月光子莫宿玉女牎鬼谷上窈窕龙潭下奔潨东浮汴河水访我三千里逸兴满吴云飘飖浙江汜挥手杭越间樟亭望潮还涛巻海门石雪横天际山白马走素车雷奔骇心顔遥闻防稽美一弄耶溪水万壑与千巗峥嵘镜湖里秀色不可名清辉满江城人游月边去舟在空中行此中乆延伫入剡寻王许笑读曹娥碑沈吟黄绢语天台连四明日入向国清五峯转月色百里行松声灵溪恣防越华顶殊超忽石梁横青天侧足履半月眷然思永嘉不惮海路賖挂席厯海峤囬瞻赤城霞赤城渐微没孤屿前峣兀水续万古流亭空千霜月缙云川谷难石门最可观瀑布挂北斗莫穷此水端喷壁洒素雪空蒙生昼寒却寻恶溪去宁惧恶溪恶咆哮七十滩水石相喷薄路创李北海巗开谢康乐松风和猿声搜索连洞壑径出梅花桥双溪纳归潮落防金华岸赤松若可招沈约八咏楼城西孤岧嶤岧嶤四荒外旷望羣川防云卷天地开波连浙西大乱流新安口北指严光瀬钓台碧云中邈与苍梧对稍稍来呉都徘徊上姑苏烟緜横九疑漭荡见五湖目极心更逺悲歌但长吁囬桡楚江濵挥防扬子津身着白羊裘昂藏出风尘五月造我语知非佁儗人相逢乐无限水石日在眼徒干五诸侯不致百金产吾友扬子云弦歌播清芬虽为江寜宰好与山公羣乘兴但一行岂知我爱君君来防何时僊台应有期东牎緑玉树定长三五枝至今天坛人多笑尔归迟我苦惜逺别茫然使心悲黄河若不断白首长相思
　　题桐柏观【集中作天台晓望】
　　天台隣四明华顶髙百越门标赤城霞楼栖沧岛月凭髙逺登览直下见溟渤云垂大鹏翻波动巨鼇没风潮争汹涌神怪何翕忽观竒迹无倪好道心不歇攀条摘珠实服药炼金骨安得生羽翰千春卧蓬阙
　　送友人寻越中山水
　　闻道稽山去偏宜谢客才千巗泉洒落万壑树萦逥东海横秦望西陵绕越台湖清霜镜晓涛白雪山来八月枚乘笔三吴张翰杯此中多逸兴早晚向天台
　　早望海霞边
　　四明三千里剏起赤城霞日出江光散分辉照雪崖一餐咽琼液五内发金沙举首何所得青龙白虎车送郑十八防贬台州司户伤其临老陷贼之故阙
　　为靣别情见于诗　　　　　杜　甫
　　郑公樗散鬓如丝酒后常称老画师万里伤心严谴日百年垂死中兴时苍皇已就长途往邂逅无端出饯迟便与先生应永诀九重泉路尽交期
　　题郑十八著作防
　　台州地阔海防防云水长和岛屿青乱后故人防别泪春深逐客一浮萍酒酣懒舞谁相拽诗罢能吟不复听第五桥东流恨水皇陂岸北结愁亭贾生对鵩伤王傅苏武看羊陷贼庭可念此公懐直道也霑新国用刑轻祢衡实恐遭江夏方朔虚传是嵗星穷巷悄然车马絶案头干死读书萤
　　有懐台州郑十八司户
　　天台隔三江风浪无晨暮郑公纵得归老病不识路昔如水上鸥今如罝中兎性命由他人悲辛但狂顾山鬼独一脚蝮蛇长如树呼号傍孤城嵗月谁与度从来御魑魅多为才名悮夫子嵇阮流更被时俗恶海隅微小吏眼暗髪垂素黄防映青袍非供折腰具平生一杯酒见我故人遇相望无所成乾坤莽逥互
　　所思【得台州郑司户消息】
　　郑老身仍窜台州信始传为农山涧曲卧病海云边世已踈儒素人犹乞酒钱徒劳望牛斗无计斸龙泉哀故著作郎贬台州司户荥阳郑公防
　　鶢鶋至鲁门不识钟鼓飨孔翠望赤霄愁思雕笼飬荥阳冠众儒早闻名公赏地崇士大夫况乃气精爽天然生知姿学立游夏上神农或阙漏黄石愧师长药纂西极名兵流指诸掌贯穿无遗恨荟蕞何技痒圭臬星经奥虫篆丹青广子云窥未遍方朔谐太枉神翰顾不一体变钟兼两文传天下口大字犹在牓昔献书画圗新诗亦俱往沧洲动玉陛寡鹤误一响三絶自御题四方尤所仰嗜酒益踈放弹琴视天壤形骸实土木亲近唯几杖未曽寄官曹突兀倚书幌晚就芸香阁邉尘昏坱莽反覆归圣朝防染无涤荡老防台州掾泛泛浙江桨履穿四明雪饥拾楢溪橡空闻紫芝歌不见杏坛丈天长眺东南秋色余魍魉别离惨至今斑白徒懐曩春深秦山秀叶坠清渭朗剧谈王侯门野税林下鞅操纸终夕酣时物集遐想词塲竟踈阔平昔滥吹奬百年见存没牢落吾安放萧条阮咸在出处同世网他日访江楼含凄述飘荡
　　哭台州郑司户苏少监
　　故旧谁怜我平生郑与苏存亡不重见防乱独前途豪俊谁人在文章扫地无覊游万里阔凶问一年俱白日中原上清秋大海隅夜台当北斗泉路看东吴得罪台州去时危弃硕儒移官蓬阁后糓贵没潜夫流恸何嗟及衘寃有是夫道消诗发兴心息酒为徒许与才虽薄追随迹未拘班扬名甚盛嵇阮逸相须防取君臣合寜诠品命殊贤良不必展廊庙偶然趋胜决风尘际功安造化炉从容询旧学惨淡閟隂符摆落嫌疑乆哀伤志力输俗依緜谷异客对雪山孤童稚思诸子交期列友于情乖清酒送望絶抚坟呼疟疠餐巴水疮痍老蜀都飘零迷哭处天地日榛芜
　　送少微上人游天台　　　　　刘长卿
　　石桥人不到独徃更迢迢乞食山家少寻钟野路遥松门风自扫瀑布雪难销秋夜闻清梵余音逐海潮送杨三山人徃天台寻智者禅师隠居
　　东林问逋客何处栖幽偏满腹万余巻息机三十年志圗良已乆鬓髪空苍然调啸寄踈旷形骸如弃捐本家关西族别业嵩阳田云卧能独往山栖幸周旋垂竿不在鱼卖药不为钱藜杖闲倚壁松花常醉眠顷辞清溪隠来访赤县仙南亩自甘贱中朝谁爱贤仍空世谛法逺结天台縁魏阙从此去沧洲知所便主人琼枝秀宠别瑶华篇落日扫尘榻春风催客船此行颇自适物外谁能牵弄棹白苹里挂防飞鸟边落潮见孤屿澈底观澄涟鴈过湖上月猿声峯际天羣峦趋海峤千里黛相连遥倚赤城上曈曈初日圎昔闻智公隠此地常安禅千载已如梦一灯今尚传云龛闭遗影石窟无人烟古寺暗乔木春崖鸣细泉流尘既寂寞缅想増婵娟山鸟怨庭树门人思歩莲夷犹懐永路怅望临清川渔人来梦里沙鸥飞眼前独游岂易惬羣动多相纒羡尔五湖夜往来闲扣舷
　　入白沙渚夤縁二十五里至石窟山下懐天台陆山人
　　逺渚霭将夕玩幽行自迟归人不计日流水闲相随辍棹古崖口扪萝春景迟偶因廻舟次寜与前山期对山瑶草色懐君琼树枝浮云去寂寞白鸟相因依何事爱髙隠但令劳逺思穷年卧海峤永望愁天涯吾亦从此去扁舟何所之迢迢江上防千里东风吹
　　送恵法师游天台因懐智大师故居
　　翠屛瀑水知何在鸟道猿啼过防重落日独揺金防去深山谁向石桥逢定攀巗下丛生桂欲买云中若个峰忆想东林禅诵处寂寥惟听旧时钟
　　送天台李使君兼寄题国清寺
　　露冕新承明主防山城别是武陵源花间五马时行县户外千峰常在门晴江洲渚带春草古寺松杉深暮猿知到应真飞锡处因君一想已忘言
　　送吴侍御司马赴台州　　　　武元衡
　　卢耽佐郡遥川陆苦迢迢风景经吴防文章变越謡烟林繁橘柚云海浩波潮余有灵山梦前君到石桥
　　题空明洞　　　　　　　　　杜光庭
　　窅然灵秀五云深落翮标名振古今芝术迎风香馥馥松柽蔽日影森森从师祗拟寻司马访道终期谒奉林欲问空明竒胜处地藏方石恰如金
　　题昭上人房　　　　　　　　皇甫冉
　　沃洲传教后百衲老空林虑尽朝昏磬禅随坐卧心鹤飞湖草逈门闭野云深地与天台接中峰早晚寻
　　赠霈禅师　　　　　　　　　皇甫曾
　　南岳满湘沅吾师经利渉身归沃洲老名与支公接净教传荆吴道縁止涣猎观空色不染对镜心自惬室中人寂寞门外山重叠天台集幽梦早晚更负笈
　　春寒夜宿先天寺无可上人房　喻　鳬
　　防扉桧下开寄宿石莓苔墙北香风动城寒散雪来收棋想云梦罢茗议天台同忆前年腊师初白阁回白龙窟泛舟寄天台学道者　　常　建
　　夕映山翠深余辉在龙窟扁舟沧浪意黯淡花影没西游入天台南望对云阙因忆莓苔峰初阳濯髪泉萝两幽映松鹤闲清樾碧海营子神玉膏泽人骨忽然为枯木微兴遂如兀应寂中有天明心外无物环回从所泛夜静犹不歇澹然意无限身与波上月
　　寄天台秀师　　　　　　　　司空曙
　　天台瀑布寺传有白头师幻迹示羸病空门无住持雪晴看鹤去海夜与龙期永愿亲瓶屦程功得问疑闻韦驸马使君迁拜台州　　长孙佐辅
　　溟藩轸帝忧见説初鸣驺徳胜祸先戢情闲思自流蚕殷桑柘空廪实雀防稠諌虎昔赐骏安人将问牛曽陪后乘先共逐平津逰旌斾拥追赏歌钟催献酬音徽一寂寥贵贱防沉浮北郭乏中崖东方称上头跻山望百城目尽増遐愁海逼日月近天髙星汉秋无阶异渐鸿有志慙驯鸥终期促孤棹暂访天台幽
　　送超上人归天台　　　　　　孟　郊
　　天台山最髙动蹑赤城霞何以静防目扫山除妄花何以洁其性滤泉去泥沙灵境物皆直万松无一斜月中见心近云外将世賖山兽防方丈山猿捧袈裟遗身独得身笑我牵名华
　　送恵师　　　　　　　　　　韩　愈
　　恵师浮屠者乃是不覊人十五爱山水超然谢朋亲脱冠剪头髪飞歩遗踪尘发迹入四明梯空上秋旻遂登天台望众壑皆嶙峋夜宿最髙顶举头看星辰光芒相照烛南北争罗陈兹地絶翔走自然严且神微风吹木石澎湃闻韶钧夜半起下视溟波衔日轮鱼龙惊踊跃呌啸成悲辛怪气或紫赤歊磨共轮囷金鵶既腾翥六合俄清新常闻禹穴竒东去窥瓯闽越俗不好古流传失其真幽踪邈难得圣路嗟长堙回临浙江涛屹起髙峨岷壮志死不息千年如隔晨是非竟何有弃去非吾伦淩江诣庐岳浩荡极游廵崔崒没云表坡陀浸湖沦是时雨初霁悬瀑垂天绅前年往罗浮歩戞南海漘大哉阳徳盛荣茂恒留春鹏骞堕长翮鲸戱侧修鳞自来连州寺曽未造城闉日携青云客探胜穷崖滨太守邀不往羣官请徒频囊无一金资飜谓富者贫昨日忽不见我令访其邻奔波自追及把手问所因顾我却兴叹君寜异于民离合自古然辞别安足珍吾闻九疑好夙志今欲伸斑竹啼舜妇清湘沈楚臣衡山与洞庭此固道所循寻崧方抵洛厯华遂之秦浮游靡定处偶往即通津吾言子当去子道非吾遵江鱼不池活野鸟难笼驯吾非西方教怜子狂且醇吾疾惰游者怜子愚且谆去矣各异趣何为浪霑巾
　　寄天台凖公　　　　　　　　鲍　溶
　　赤城桥东见月夜佛陇寺边行月僧闲踏莓苔绕琪树海光清净对心灯
　　送僧游天台二首
　　身非居士常多病心爱空王稍觉闲师问寄禅何处取浙南青翠沃洲山
　　金岭雪晴僧独归水文霞采衲禅衣可怜石室烧香夜江月对心无是非
　　临海所居三首　　　　　　　顾　况
　　此是昔年征战处曽经永日絶人行千家寂寂对流水唯有汀洲春草生
　　此去临溪不见遥楼中望见赤城标不知叠嶂重霞里更有何人度石桥
　　家在防峰兰若边一声秋磬发孤烟山连极浦鸟飞尽月上青林人未眠
　　从剡溪至赤城
　　灵溪宿处接灵山窈映髙楼向月闲夜半鹤声残梦里犹疑琴曲洞房间
　　衢州徐员外使君遗以缟纻兼竹书箱因成一篇
　　用答佳贶　　　　　　　　刘禹锡
　　烂柯山下旧仙郎列宿来添婺女光逺念放歌分白纻知传家学与青箱水朝沧海何时去兰在幽林亦自芳闻道天台有遗爱人将琪树比甘棠
　　送霄韵上人游天台
　　曲江僧向松江见又道天台看石桥鹤恋故巢云恋岫比君犹自不逍遥
　　送元简上人适越
　　孤云出岫本无依胜景名山即是归乆向吴门逰好寺还思越水洗尘机浙江涛惊师子吼稽岭峰疑灵鹫飞更入天台石桥路垂珠璀璨拂三衣
　　和令狐相公送赵常盈錬师与中贵人同拜岳及天台投龙毕却赴京
　　银珰谒者引蜺旌霞帔仙冠到赤城白鹤迎来天乐动金龙掷下海神惊元君伏奏归中禁武帝亲斋礼上清何事夷门请诗送梁王文字尚声名
　　赠海东僧　　　　　　　　　张　籍
　　别家行万里自説过扶余学得中州语能为外国书与医收海藻持呪取龙鱼更问同来伴天台防处居
　　赠道士
　　茅山近别剡溪逢玉节青毛十二重自説年年上天去罗浮最近海边峰
　　送辛少府
　　才名不肯限容身老大诗章转更新选得天台山下住一家全似学仙人


　　天台前集巻上
　　钦定四库全书
　　天台前集巻中
　　宋　林师蒧　编
　　游天台山　　　　　　　　　张　祜
　　崔嵬海西镇灵迹传万古羣峰日来朝累累孙氏祖三茅即拳石二室犹块土傍洞窟神僊中巗宅龙虎名从干取象位与坤作辅鸾鹤自相羣前人空若瞽巉巉割秋碧娲女徒巧补视听出尘埃处髙心渐苦才登招手石肘底笑天姥仰看华盖尖赤日云上午奔雷撼深谷下见山脚雨回首望四明矗若城一堵昏晨邈千态恐动非自主控鹄大梦中坐觉身诩诩东溟子时月却孕元化母彭蠡不分杯浙江微辨缕石梁屹横架万纽青壁竪却瞰赤城顚势来如刀弩盘松国清道九里天莫覩穹崇上攅三突兀傍耸五空崖絶凢路痴立麋与麈邈峻极天门觑深穷地户金庭路非逺歩徙将欲举身乐道家流惇儒若一矩行寻白云叟礼象登峻宇佛窟缭杉岚僊坛半榛莽悬巗与飞瀑险喷难足俯海眼三井通洞门防阙拄琼台下昏侧手足前采乳但造不死乡前劳何足数
　　忆游天台寄道流
　　忆昨天台到赤城防朝仙籁耳中生云龙出水风声过海鹤鸣臯日色清石笋半山移歩险桂花当洞拂衣轻今来尽是人间梦刘阮茫茫何处行
　　送杨道士徃天台　　　　　　张九龄
　　鬼谷还成道天台去学僊行应松子化留与世人传此地烟波逺何时羽驾旋当须一把袂城郭共依然题赠郑秘书徴君石沟溪隠居【郑生尝隠天台徴起而仕今复谢病
　　隠于此溪中】　　　　　　　　　白居易
　　郑君得自然虚白生心胸吸彼沆瀣精凝为冰雪容大君贞元初求贤致时雍蒲轮入翠微迎下天台峰赤城别松乔黄阁交防龙俛仰受三命从容辞九重出笼鹤翩翩归林鳯嗈嗈在火辨良玉经霜识贞松新居寄楚山山碧溪溶溶丹灶烧絪緼黄精花丰茸蕙帐夜瑟淡桂樽春酒浓时人不到处苔石无尘踪我今何为者趋世身龙钟不向林壑访无由朝市逢终当解缨网卜筑来相从
　　和元微之送刘道士游天台
　　闻君梦游仙轻举超世雰握持尊皇节统卫吏兵军灵旂星月像天衣龙鳯纹佩服交带箓讽吟蘂珠文阆宫缥缈间钧乐依稀闻斋心谒西母瞑拜朝东君烟霏子晋裾霞烂麻姑裙倐忽别真侣怅望随归云人生同大梦梦与觉谁分况此梦中梦悠哉何足云假如金阙顶设使银河濆既未出三界犹应在五蕴饮咽日月精茹嚼沆瀣芬尚是色香味六尘之所薫仙中有大仙首出梦幻羣慈光一照烛奥法有絪緼不知万龄暮不见三光熏一性自了了万縁徒纷纷苦海不能漂刼火不能焚此是竺干敎先王垂典坟
　　刘阮妻二首　　　　　　　　元　稹
　　僊洞千年一度开等闲偷入又偷回桃花飞尽秋风起何处消沈去不来
　　芙蓉脂肉绿云鬟罨画楼台青黛山千树桃花万年药不知何事忆人间
　　天台独夜　　　　　　　　　徐　凝
　　银地秋月色石梁夜溪声谁知屐齿尽为破烟苔行
　　送寒巗归士
　　不挂丝纩衣归向寒巗栖寒巗风雪夜又过巗前溪
　　临海太守恵予赤城石报以是诗
　　李徳裕
　　闻君采竒石剪断赤城霞潭上倒虹影波中揺日华僊巗接綘气谿路杂桃花若值客星去便应随海槎
　　金松
　　台岭生竒树佳名世未知纎纎疑菊叶落落是松枝照日含金晰笼烟淡翠滋勿言人去晚犹有嵗寒期
　　望华顶峰　　　　　　　　　李　绅
　　欲向僊峰炼九丹独曕华顶礼真坛石标琪树凌空碧水挂银河映日寒天外鹤声随綘节洞中云气隠琅玕浮生未有从师路空诵仙经想羽翰
　　琪树【垂条如弱桞结子如碧珠三年子乃一熟每嵗生者相续一年者緑二年者碧三年者红缀于条上璀错相间】
　　石桥峰上栖鹤碧涧巗边防羽人冰叶万条垂碧实玉珠千日保青春月中泣露应同色涧底侵云尚有尘徒使伏根成琥珀不知松老化龙鳞
　　题北峰黄道士草堂
　　清溪道士紫微僊暗诵真经北斗前坛上独窥华顶月雾中潜到羽人天飞流夜落银河水乔木朝含綘阙烟防了浮名休世事伴君闲种五芝田
　　题龙宫寺净院四上人
　　拥褐焚香四道师灵山香侣自肩随前朝鴈防应同化今日龙宫又再期炎月防生依寳地夜灯观性息禅枝东方防度留车马谈尽空门习氏知
　　龙宫寺【贞元十六年予为布衣东游天台有僧修真为予言异日为脩此寺时以为狂易之言不之应后诘其存殁则僧及门人悉殂谢寺更頽毁惟荒榛拱木而已因召僧人防真出俸钱为葺之累月而毕以成其徃愿】
　　银地溪边遇衲师笑将花宇指潜知定观度生前事不道灵山别后期真相有无因色界化城兴灭在莲基好令沧海龙宫子长防金人旧浴池
　　玉清行　　　　　　　　　　栁　泌
　　遥遥寒冬时肃肃蹑太无仰望蘂珠殿横天临玉虚下看白日流上造真皇居西牖月门开南衢星宿踈王母来瑶池庆云拥琼举巍峩丹鳯冠揺曵紫霞裾莹澈圣姿严飘飖神歩徐僊郎执玉节侍女捧金书灵香散彩烟北阙路骈阗龙马行无迹歌钟声沸天驭风升寳座停景宴华筵妙奏三清曲髙罗万古僊七珍飞满席九液酌如泉铃佩垂轩下旗旛列帐前狮麟威赫赫鸾鳯影翩翩顾盼乃须防已是数千年
　　琼台
　　崖壁盘空大路回白云行尽到琼台洞门黯黯隂宫闭金阙曈曈日殿开
　　赠衡岳隠禅师
　　旧住衡州寺随縁偶北来夜禅山雪下朝汲竹门开半偈传空尽羣生意未逥唯当与樵者杖锡入天台
　　早秋题天台灵应寺　　　　　贾　岛
　　峯前峯后寺新秋絶顶髙牕见沃洲人在定中闻蟋蟀鹤曽栖处挂猕猴山钟夜渡空江水汀月寒生古石楼心忆挂防身未遂谢公此地昔年游
　　送僧归国清寺
　　辞秦经越过归寺海西峯石涧防流水山门九里松曽闻清禁漏又听赤城钟妙字研磨讲应齐智者踪
　　送天台僧
　　逺梦归华顶扁舟背岳阳寒蔬脩净食夜浪动禅牀鴈过孤峯晓猿啼一树霜身心无别念余习在文章
　　刘晨阮肇游天台　　　　　　曹　唐
　　树入天台石路新云和草净逈无尘烟霞不省生前事水木空疑梦后身徃徃鸡鸣巗下月时时犬吠洞中春不知此地归何处须就桃源问主人
　　刘阮洞中遇僊人
　　天和树色霭苍苍霞重岚深路渺茫云实满山无鸟雀水声防涧有笙簧桃花洞里乾坤别红树枝边日月长愿得花间有人出免令僊犬吠刘郎
　　僊子送刘阮出洞
　　殷勤相送出天台僊境那能却再来云液既归须强饮玉书无事莫频开花当洞口应长在水到人间定不囘惆怅溪头从此别碧山明月照苍苔
　　僊子洞中有懐刘阮
　　不将清瑟理霓裳尘梦那知鹤梦长洞里有天春寂寂人间无路月茫茫玉沙瑶草连溪碧流水桃花满涧香晓露风灯易零落此生无处访刘郎
　　刘阮再到天台不复见诸僊子
　　再到天台访玉真青苔白石已成尘笙歌寂寞闲空洞云鹤萧条絶旧邻草树緫非前度色烟霞不似徃年春桃花流水依然在不见当年劝酒人
　　王逺宴麻姑于蔡经家【僊居隠真洞乃蔡经故居】
　　好风吹树杏花香花下真人道姓王大篆龙虵随笔札小天星斗满衣裳闲抛南极归期晚笑説东溟饮兴长要得麻姑同一醉使人賖酒向余杭
　　送僧游台岳　　　　　　　　朱庆余
　　王城初罢讲海上忆闲行触雪麻衣静登山竹锡轻天寒岳寺出日晚岛泉清坐与幽期遇何人识此情
　　送灵上人游天台
　　青防通去路谁见独随縁此地春前别何山夜后禅石桥隠深树朱阙见晴天好是脩行处师当住防年
　　送元处士游天台
　　青防路口絶人行独与僧期上赤城树列烟岚春更好溪藏冰雪夜偏明空山雉雊禾苖短野馆风来竹气清若过石桥看瀑布不妨髙处便题名
　　台州郑员外郡斋防鹤
　　丹顶分明音响别况闻来处隔云涛情悬碧落飞何晚立近清池意自髙向月防栖惊玉漏临轩对舞拂朱袍僊郎为尔开笼早莫虑囬翔损羽毛
　　赠道芬上人【善画松石】　　　　　　窦　庠
　　云湿烟村不可闚画时惟有鬼神知防囬逢着天台客认得巗西最老枝
　　与湛上人院画松　　　　　　刘　商
　　水墨乍成巗下树摧残半隠洞中云猷公曽住天台寺隂雨猿声何处闻
　　夏日懐天台　　　　　　　　陈　陶
　　竹斋睡余柘浆清麟鳯诱我劳此生忽忆天台掩书坐涧云起尽红峥嵘
　　赠张濆处士　　　　　　　　喻　鳬
　　露白覆棊宵林青读易朝道髙天子问名重四方招许鹤归华顶期僧过石桥虽然在京国心迹自逍遥
　　送陈明府之任　　　　　　　潘　諴
　　客见天台县闾阎树色间骖回防临水带缓独开山吏散落花尽人居逺岛闲过于老莱子端简独承顔
　　送道友入天台山作　　　　　马　戴
　　却忆天台去移居海岛空观寒琪树碧云浅石桥通漱齿飞泉外飱霞早镜中终期赤城里披氅与君同
　　与林僧
　　弟子人天满童年在沃洲禅开山木长衲浣海沙秋立锡揺峰月持瓶接瀑流常多白云兴愿结赤城游
　　中秋夜坐有懐
　　秋光动河汉耿耿曙难分堕露垂丛药残星间薄云心悬赤城峤志向紫阳君鴈过海风起萧萧时独闻
　　言志　　　　　　　　　　　徐灵府
　　野性歌三乐皇防出九重来传紫宸命遣下白云峰多愧书传鹤深惭纸画龙将何佐明主甘老在巗松
　　送剡客　　　　　　　　　　赵　嘏
　　两重江外片防斜数里林塘独一家门掩右军余水石路横诸葛旧烟霞扁舟防处逢溪雪长笛何人思桞花若到天台桐柏观葛洪丹灶在云崖
　　赠金刚三藏
　　心法云无住流沙归复来锡随山鸟动经附海船囬洗足栁遮寺坐禅花委苔唯将一童子又欲过天台
　　寄云际寺子敬上人　　　　　许　浑
　　万山秋雨水萦回红叶多应紫阁来云冷竹斋禅衲薄已应飞锡入天台
　　早发中巗寺别契真上人
　　苍苍松桧隂晓月露西岑素壁寒灯暗红炉夜火深厨开山防散钟尽陇猿吟行役方如此逢师懒话心
　　思天台山
　　赤城云雪深山客负归心昨夜西斋宿月明琪树隂
　　酬报先上人登楼见寄
　　丹叶下西楼知君万里愁钟非黔峡寺防是敬亭舟山色和云暮湖光共月秋天台多道侣何惜更南游
　　天台陈逸人　　　　　　　　崔道融
　　絶粒空山秋复春欲看沧海化成尘近抛三井更深去不怕虎狼惟怕人
　　寄石桥僧　　　　　　　　　项　斯
　　逢师入山日道住石桥边别后何人见秋来防度禅中峰云隔寺半夜雨添泉生有天台愿知无却出縁
　　病中懐王展先辈在天台
　　枕上用心静惟应改旧诗强行休去早暂卧起还迟因説来归处却愁初病时赤城山下寺无计得相随
　　送僧游天台　　　　　　　　李　频
　　一锡随縁赴天台又去登长亭旧别路落日独行僧夜烧山何处秋防浪防层他年受巾拂莫谓老无能
　　长安夜访澈上人　　　　　　李　郢
　　关西木落夜霜凝乌防闲寻紫阁僧松逈月光先照鹤寺寒沟水忽生氷琤琤晓漏喧秦禁漠漠秋烟起汉陵闻説天台旧禅处石房独有一龛灯
　　送圆鉴上人游天台
　　西岭草堂留不住独携瓶锡向天台霜清海寺闻潮至日晏江船乞食回华顶夜寒孤月落石桥秋尽一僧来灵溪道者相逢处隂洞泠泠竹室开
　　重游
　　南国天台山水竒石桥危险古来知龙潭直下一百丈谁见生公独过时
　　送僧之台州
　　独寻台岭闲游去岂觉灵溪道里賖三井应潮通海浪五峰攅寺落天花寒潭盥漱铜瓶洁野店安禅锡杖斜到日初寻石桥路莫教云雨湿袈裟
　　晚春送王秀才游剡溪　　　　施肩吾
　　越山花老剡藤新才子风光不厌春第一莫寻溪上路可怜仙女爱迷人
　　山中翫白鹿
　　绕洞寻花日易销人间无路得相招呦呦白鹿毛如雪蹋我桃花过石桥
　　遇王山人
　　每欲寻君千万峰岂知人世也相逢一瓢遗却在何处应挂天台最老松
　　送人归台州
　　莫驱归骑且徘徊更遣离情四五杯醉后不忧迷客路遥看瀑布识天台
　　送端上人游天台
　　师今欲向天台去来説天台意最真溪过石桥为险处路逢毛褐是真人云边望寺钟声逺雪里寻僧脚迹新只可且论经夏别莫教琪树两廽春
　　冬暮挈家宿桐柏观　　　　　郑　薫
　　深山桐柏观残雪路犹分数里踏红叶全家穿碧云月寒巗嶂晓风逺蕙兰芬明日出林去吹笙不可闻
　　玉霄山居　　　　　　　　　陈寡言
　　醉卧茅檐不闭关觉来开眼见青山松花落处宿猿在麋鹿羣从林际还
　　题绍公房　　　　　　　　　刘得仁
　　无事门多掩隂堦竹扫苔劲风吹雪聚渇鸟啄冰开树向寒山得人从瀑布来终期天姥老擎锡逐云囬
　　题树下禅师　　　　　　　　于　鹄
　　乆禅身不觉树下是何方寂寂心无主年年日自长虫虵同宿涧草木共经霜已见南人説天台有旧房因话天台胜异仍送罗道士行　方　干
　　积翠千层一径开遥盘山腹到琼台藕花飘落前巗去桂子流从别洞来石上丛林碍星斗窓边瀑布走风雷纵云孤鹤无留滞定恐烟萝不放廽
　　送孙百篇游天台
　　东南去路落斜行入树穿村见赤城逺近常时皆药气髙低无处不泉声映巗月向牀头没湿烛云从柱底生更有僊花与灵鸟恐君多半未知名
　　石门瀑布
　　奔倾漱石亦喷苔此是便随元化来长片挂岩轻似练逺声离洞咽于雷气侵松树千枝润势画云霞一道开直是银河分落兼闻碎滴溅天台
　　寄台州孙从事百篇【登第初授华亭尉】
　　圣世科名酬志业僊州秀色助神机梅真入仕提雄笔阮瑀从军着防衣昼寝不知山雪积春游应趂夜潮归相思莫讶音书絶鸟去犹须叠日飞
　　送水墨项处士归天台
　　僊峤信分元化功揉蓝翠色一重重还家莫更寻山水自有云山在笔锋
　　赠天台叶尊师
　　难见平明离少室须知薄暮入天台常时爱缩山川去有夜曽携星月来灵药不知何代得古松应是长年栽先生暗笑观棋者半局棋边白髪催
　　孙发百篇将游天台请诗赠行因以送之
　　皮日休
　　孙子荆家思有余元公曽荐入公车百篇宫体喧金屋一日官衔下玉除紫府近通斋后梦赤城新有寄来书因逢二老如相问正滞江南为鳘鱼
　　奉和　　　　　　　　　　　陆防
　　直应天授与诗情百咏惟消一日成去把彩毫挥下国归参黄绶别春卿闲窥碧落懐烟雾暂向金庭隠姓名珍重兴公徒有赋石梁深处羡君行
　　腊后送内大徳从朂游天台　　皮日休
　　讲散重云下九天大君防赐许随縁霜中一鉢无辞乞湖上孤舟不废禅梦入琼楼寒有月【天台山有金庭不死之乡　及琼楼玉宔】行过石树冻无烟【消山有石楼树吴天皇元帝郡吏伍曜于海际得之枝茎紫色有光南越谓之石连理】他时爪镜知何用吴越风光满御筵
　　奉和　　　　　　　　　　　陆龟防
　　应縁南国尽南宗欲访灵溪路暗通【溪在天台山下】归思不离双阙下去程犹在四明东铜瓶净贮桃花雨金防闲揺麦穂风【上人指期国清过夏】若恋吾君先拜防为论台岳未封公
　　寄题天台国清寺　　　　　　皮日休
　　十里松门国清路饭猿台上菩提树怪来烟雨落青天原是海风吹瀑布
　　奉和　　　　　　　　　　　陆龟防
　　峰带楼台天外立明河色近罘罳湿松间石上定僧寒半夜楢溪水声急
　　寄题玉霄峰【叶防象尊】师所居　　　皮日休
　　青防向上玉霄峰元始先生戴紫蓉【桐柏真人戴芙蓉冠】晓案琼文光洞壑夜坛香气惹杉松闲迎僊客来为鹤静噀灵符去是龙子细扪心无偃骨欲随师去肯相容
　　奉和　　　　　　　　　　　陆龟防
　　天台一万八千丈师在浮云端掩扉永夜秪知星斗大深秋犹见海山微风前几防青毛节雪后应披白羽衣南望烟霞空再拜欲将飞魄问灵威
　　重寺元达上人年逾八十好种名药凡所植者皆至自天台四明包山句曲丛萃纷揉各可指名
　　余寄以访之　　　　　　　　皮日休
　　雨篠烟锄伛偻赍绀牙红甲两三畦药名却笑桐君少年纪翻嫌竹祖低白石静防蒸术火清泉闲洗种花泥怪来昨日休持鉢一赤雕胡似掌齐
　　香蔓防茏覆若邪桧烟杉露湿袈裟石盘换水捞松菜竹径迁牀避笋芽藜杖移时挑细药铜瓶尽日灌幽花支公谩道怜神骏不及今朝种一麻
　　夏日即事
　　数曲急溪冲细竹叶舟来徃尽能通草香石冷无辞逺志在天台一遇中
　　奉和【皮日休天竺八月十五夜桂子】　　　　　　陆龟防
　　霜实常闻秋半夜天台天竺堕云岺【垂拱中天台桂子落千余日方止】如何两地无人种却恐湘离是桂林
　　同工部李侍郎适访司马先生子微【文苑英华作送司马白云
　　归天台】　　　　　　　　　　沈佺期
　　紫微防天僊丹地投云藻上言华顶事中问长生道华顶居最髙太壑朝阳早长生术何妙童顔后天老清晨朝鳯京静夜思鸿寳凭崖饮慧气过涧摘灵草人非冡已荒海变田应燥昔尝游此郡三霜弄云岛绪言霞上开机事尘外埽顷来廹世务清旷未云保﨑岖待漏恩怵惕司言造轩皇重斋拜汉武爱祈祷顺风懐崆峒承露在丰镐泠然委轻驭复得散幽抱柱下留伯阳储闱登四皓闻有参同诀何时一探讨
　　送台州唐兴陆明府　　　　　资吟集
　　见説海西隅山川与俗殊宦游如不到僊分即应无瀑布当公署天台是县圗遥知吏隠去有术字惸孤



　　天台集巻中
　　钦定四库全书
　　天台前集巻下
　　宋　林师蒧　编
　　寄河阳从事杨潜　　　　　　李　渉
　　忆昨天台寻石梁赤城枕下看扶桑金乌欲上海如血翠色一防蓬莱光安期先生不可见蓬莱目极沧海长囬舟偶得风水便烟防数夕归潇湘潇湘水清巗嶂曲夜宿朝游常不足一自无名身事闲五湖云月偏相属进者恐不荣退者恐不深鱼游鸟逝两虽异彼此各有遂生心身解耕耘妾能织嵗晏饥寒免相逼稚子才年七嵗余渔樵一半分渠力吾友从军在河上腰佩吴钩佐飞将偶与嵩山道士期西寻汴水来相访见君顔色犹憔悴知君未展心中事落日驱车出孟津髙顔共叹伤心地洛邑秦城少年别两都陈事空闻説汉家天子不东游古木行宫闭烟月洛濵老翁年八十西望残阳临水泣自言生长开元中武皇防化亲霑及当时天下无甲兵虽闻赋敛毫毛轻红车翠葢满衢路洛中欢笑争逄迎一从戎马来幽蓟山谷虎狼无捍制九重宫殿闭豺狼万国生人自相噬蹭蹬疮痍今不平干戈南北常纵横中原膏血焦欲尽四郊贪将犹凭陵秦中豪宠争出羣巧将言智寛明君南山四皓不敢语渭上钓人何足云君不见昔时槐桞八百里路旁五月清隂起只今零落防株松枯根半死黄河水
　　宿帢帻精舍　　　　　　　　任　翻
　　絶顶新秋生夜凉鹤飞松露滴衣裳前峰月照半江水僧在翠微开竹房
　　宿桐柏观
　　飘飘云外客暂起宿僊堂半夜人无语中宵月送凉鹤归髙树静萤过小池光不得多时住门开世事忙
　　台州早春
　　微雨夜来歇江南春色囬已惊时不住还恐老相催人好千场醉花无百日开岂堪沧海畔为客十年来
　　赠灵澈师　　　　　　　　　灵　一
　　禅师来徃翠微间万里千峰到剡山何时共到天台寺身与浮云处处闲
　　天台山华顶峰　　　　　　　灵　澈
　　天台众峰外华顶当其空有时半不见崔嵬在云中
　　题王乔观傅道士所居　　　　灵　一
　　王乔已去空山观白云只今凝不散坛场月路防千年往往笙歌下天半瀑布西行过石桥黄精采根还采苖忽见一人擎茶椀蓼花昨夜风吹满自言住处在东坡白犬相随邀我过松间石上有棋局能使樵人烂斧柯
　　题寒山巗　　　　　　　　　寒　山
　　重巗我卜居鸟道絶人迹庭际何所有白云抱幽石住兹凢防年屡见春冬易寄语钟鼎家虚名定无益登陟寒山道寒山路不穷谿长石磊磊涧濶草蒙蒙苔滑非关雨松鸣不假风谁能超世累共坐白云中
　　题石桥
　　逈耸霄汉外云里路岧嶤瀑布千丈流如铺练一条下有栖心窟横安定命桥雄雄镇世界天台名独超
　　天台寺　　　　　　　　　　拾　得
　　自从到此天台寺经今早已防冬春山水不移人自老见他多少后生人
　　送人游天台　　　　　　　　李　洞
　　行李一条藤云边晓叩冰丹经如不谬白发若为能浅井山人镜明珠海客灯乃知真隠者笑就汉庭徴
　　岐下送防上人归天台　　　　崔　涂
　　坐彻秦城夏行登越客船去留那有着语黙不离禅叶拥临关路霞明近海天石桥云畔树应老旧房前
　　寄天台叶尊师　　　　　　　王贞白
　　师住天台乆长闻过石桥晴峰见沧海深洞彻丹霄采药霞衣湿煎芝古鼎焦念余无俗骨频与鹤书招
　　天台瀑布　　　　　　　　　曹　松
　　万仭得名云瀑布逺看如织挂天台休疑寳尺难量度直恐金刀易剪裁喷向林梢成夏雪倾来石上作春雷欲知便是银河水堕落人间合却回
　　寄天台僧　　　　　　　　　许　棠
　　赤城霞外寺不防旧登年石上吟分海楼中语近天重游空有梦再隠定无缘独夜休行道星辰静照禅
　　题中巗寺　　　　　　　　　周　朴
　　浮世师休话晋时灯照岩禽飞穿静户藤结入髙杉存没诗千首废兴经数函谁知将俗耳来此避嚻防
　　题桐柏观
　　东南一境清心目有此千峰挿翠微人在下方冲月上鹤从髙处破烟飞岩深水落寒侵骨门静花开色照衣欲识蓬莱今便是更于何处学忘机
　　宿国清寺　　　　　　　　　周　贺【即僧清塞也】
　　一宿五峰杯渡寺虚廊中夜磬声分踈林未落上方月幽涧忽生平地云髙鸟背泉生静景逺人当烛想遗文暂来此地歇劳足望断故园沧海濆
　　题桃源僧　　　　　　　　　陈　光
　　桃源有僧舍跬歩异人天花乱似无主鹤鸣疑有仙轩廊明野色松桧湿春烟定拟辞鹿境依师过晚年
　　画松　　　　　　　　　　　释景云
　　画松一似真松树且待寻思记得无曽在天台山上见石桥南畔第三株
　　瀑布寺贞上人院　　　　　　郑　巢
　　林踈多暮蝉师去宿山烟古壁灯薫画秋琴雨润弦竹间窥逺鹤巗上取寒泉西岳莎房在归期更防年
　　泊灵溪馆
　　孤吟踈雨絶荒馆乱峰前晓鹭栖危石秋萍满败船溜从华顶落树与赤城连已有求闲意来期在暮年
　　送象上人还山中
　　竹锡与袈裟灵山笑暗霞泉痕生净藓烧力落寒花髙户闲听雪空静捣茶终期宿华顶须防説三巴春日次钱塘却寄台州姚中丞　杜荀鹤
　　岂谓无心求上第难安帝里为家贫江南江北闲为客潮去潮来老却人两岸雨收莺语栁一楼风满角吹春花前不独垂乡泪曽是朱门寄食身
　　登天台寺
　　一到天台寺髙低景旋生共僧岩上坐见客海边行野色人耕破山根浪打鸣忙时向闲处不觉有闲情
　　寄临海姚中丞
　　夏辞旌斾已秋深永夕思量泪满襟风月易斑搜句鬓星霜难改感防心寻花洞里连春醉望海楼中彻晓吟虽有梦魂知处所去来多被角声侵
　　送僧归国清
　　吟送越僧归海涯僧行浑不觉程賖路沿山脚潮痕出睡倚松根日色斜撼锡度岗猿抱树揔荆成浪鹭翘沙到参禅后知无事看引秋泉灌藕花
　　送程尊师东游有寄　　　　　罗　隠
　　华盖峰前拟卜耕主人无奈又闲行且凭鹤驾寻沧海必恐犀轩过赤城綘简便应朝右弼紫旄兼合见东卿劝君莫忘归时莭芝似萤光处处生
　　徃年进士赵能卿尝话金庭胜事见示叙旧
　　防稽诗客赵能卿往嵗相逢话赤城正恨故人无上夀喜闻良宰有髙情山朝佐命层层耸水接飞流歩歩清两火一刀罹乱后防须乘兴雪中行
　　寄右省王諌议
　　耳边要静不得静心里欲闲终未闲自是宿缘应有累可能时事更相关鱼惭张翰辞东府鹤怨周颙负北山看却金庭芝术老又驱车入七人班
　　寄杨秘书
　　潮水平来见鲤鱼偶因烹处得琼琚搜寻藻思千重后吟想氷光万里余漳浦病来情转薄赤城吟苦意何如锦衣公子怜君在十载兵戈从板舆
　　春日行天台山　　　　　　　贯　休
　　重叠太古色蒙蒙花雨时好峰行恐尽流水语相随黒壌生红术黄猿领白儿因思石桥月曽与道人期
　　送友人及第后归台州
　　得桂为边辟翩翩颇合宜嫖姚留不住昼锦已归迟岛侧花藏虎湖心浪撼琪终期华顶下共礼緑身师
　　寄天台老僧
　　独住无人处松龛岳色侵僧中九十腊云外一生心白发垂不剃青眸笑更深犹能指孤月为我暂开襟
　　送道士归天台
　　道髙留不住道去更何云举世皆趋世如君始爱君迳侵银地滑瀑到石城闻他日如相忆金桃一为分
　　招友人宿
　　银地无尘金菊开紫梨红枣堕莓苔一秋水一轮月今夜故人来不来
　　送道友归天台
　　藓浓秀湿冷层层珍重先生独去登气飬三田传未得药非八石许还曽云根应狎玉斧子月迳多寻银地僧太守苦留终不住可怜江上去腾腾
　　寄楚琼上人　　　　　　　　李咸用
　　遥知无事日静对五峰秋鸟隔寒烟语泉和夕照流凭栏踈磬尽暝目逺云收防句出人意风髙白雪浮
　　寻天台赵尊师不遇　　　　　姚　鹄
　　羽客朝元昼掩扉林中一径望中微松隂绕院鹤相对山色满楼人未归尽日独思风驭返寥天防望野云飞凭髙目断无消息自醉自吟愁落晖
　　秋醉歌　　　　　　　　　　张　为
　　金风飒已起还是招渔翁携酒天姥岑自弹峄阳桐脱却登山屐赤脚翘青笻泉声扫残暑猿臂攀长松翠微泛鐏緑苔藓分烟红造化处术内相对数壶空醉眠岭上草不觉夜露浓一梦到天晓始觉一醉中皎然梦中路直到瀛洲东初平把我臂相与骑白龙三留对上帝上楼十二重上帝赐我酒送我敲金钟寳阁香敛苒琪树寒玲珑动叶如笙簧音律相怡融珍重此一醉百骸出天地长如此梦魂永谢名与利
　　黙坐　　　　　　　　　　　释齐已
　　灯引飞蛾拂熖迷露淋栖鹤压枝低防心坐睡蒲团穏梦到天台过剡溪
　　赠胥尊师　　　　　　　　　熊　皎
　　緑髪童顔羽服轻天台王屋防经行云程去速因风起酒债还迟待药成房闭十洲烟浪濶箓开三洞鬼神惊他年华表重归日却恐桑田已变更
　　赠天台逸人　　　　　　　　廖　融
　　移桧托禅子携家上赤城拂琴天籁寂欹枕海潮生雪白寒峰晚鸟歌春谷晴又闻乘桂檝载月十洲行
　　寄天台道友　　　　　　　　卢士衡
　　相思遥指玉霄峰怅望江山阻万重曽隔晓闻法鼓防同寒榻听踈钟别来知子常餐柏吟处将谁对倚松且住人间行圣教莫思天路便登龙
　　僧房听雨
　　古寺松轩雨声别寒听乆诗魔发记得前年在赤城石楼梦觉三更雪
　　过苍岭　　　　　　　　　　刘昭禹
　　尽日行方半诸山直下看白云随歩起危迳极天盘瀑顶桥形小溪边店影寒往来空太息髪改非难
　　宿天台观
　　鼇海西边观宵吟景象寛云开孤月上瀑喷一山寒人异髪常緑草灵秋不干无由此栖息魂梦在长安
　　冬日暮国清寺留题
　　天台山下寺冬暮景如屏树宻风长在年深像有灵髙钟疑到月逺烧欲连星因共真僧话心中万虑寜
　　忆天台山
　　常记游灵境道人情不低巗房容偃息天路许相携霞散曙峰外虹生凉瀑西何当尘役了重去听猿啼
　　一行筭法　　　　　　　　　孙　誧
　　一行寻师触处游到天台后始应休因知筭法通天地溪水寻常尽逆流
　　【一行穷大衍筭法求访师资不逺千里尝至天台国清寺见一院古松门有流水一行立于门屏闻僧于庭前布筭之声谓其徒曰今日当有弟子自逺来求吾筭法已合在门岂无人达耶即除一筭谓曰门前水合却西去弟子当至一行闻其言而入稽首请法授其术而门外旧东流水忽改而西流矣】
　　送文頴上人游天台　　　　　沈亚之
　　露花浮翠瓦鲜思起芳丛此际断客梦况复别志公既厯天台去言过赤城东莫説人间事﨑岖尘土中
　　寄休禅师　　　　　　　　　清　塞
　　絶顶无禅侣长懐落髪师斋归门掩雪讲彻树生枝沙井泉澄疾秋钟韵尽迟里中还受请又爽赤城期
　　访隠者不遇　　　　　　　　髙　骈
　　落花流水认天台半醉闲吟独自来惆怅仙翁何处去满庭红杏碧桃开
　　送邢济牧台州　　　　　　　僧皎然
　　海上名山属使君石桥琪树古来闻他时画出白团扇乞取天台一片云
　　宿桐柏观
　　古观秋木秀泠然属僊颷琼花被脩蔓柏实满寒条影殿山寂寂寥天月昭昭幽期寄仙侣习定至中宵清佩闻虚歩真官方夙朝
　　送重钧上人游天台
　　渐看华顶出幽赏意随生十里行松色千重过水声海容云正澹山态雪初晴事事将心证知君道可成
　　送徳虚守如二上人还国清寺
　　道贤齐二阮俱向竹林归古碣穿花锦春装巻叶衣僧墟回水寺佛陇啓山扉爱别吾何有人心强有违
　　送旻上人游天台
　　真心不废别试看越溪清知汝机忘尽春山自有情月思华顶宿云爱石门行海近应须汛无令鸥鹭惊
　　赠恵律大师　　　　　　　　刘昭禹
　　秋是忆山日禅牕露洒余防悬华顶梦应寄沃洲书风月资吟笔杉篁笼静居满城谁不重见着紫衣初














　　天台前集巻下
　　钦定四库全书
　　天台前集别编
　　宋　林表民　编
　　茅初成升天謡　　　　　　秦时邑謡
　　神仙得者茅初成驾龙上升入太清时下洲戏赤城继世而徃在我盈帝若学之腊嘉平
　　和紫微右英夫人　　　　　　王子晋【见真诰】
　　写我金庭馆觧驾三秀畿夜芝披华峰咀嚼充长饥髙唱无逍遥各兴有待歌空洞詶灵音无待将如何
　　游仙诗　　　　　　　　　　曹　植
　　翺翔九天上骋辔逺行游东观扶桑曜西临弱水流北极登渚南翔陟丹丘
　　登永宁江望海　　　　　　　谢灵运
　　开春献初嵗白日出悠悠荡志将愉乐瞰海始忘忧策马歩兰臯緤鞚息椒丘采蕙遵大浦搴苕履长洲白华缟阳林紫虈春流非徒不弭忘览物情弥遒萱苏始无慰寂寞终可求
　　饯临海太守刘孝仪蜀郡太守刘孝胜
　　梁简文帝
　　碣石临东海峨嵋距西両社昔夹河二龙今出守方夜无犬惊向息神牛鬬凉风绕轻幕麦雨交新溜念此一衔觞懐离在惟旧
　　别王谦　　　　　　　　　　吴　均
　　严光不遂世流转任飞蓬欲还天台岭不狎甘泉宫离歌玉絶别酒金巵空傥遗故人念仆在东山东
　　道士歩虚词　　　　　　　　庾　信
　　归心游太极迥向入无名五香芬紫府千灯照赤城凤林采桐实舂山种玉荣夏簧三舌响春钟九乳鸣绛河应逺别黄鹄来相迎
　　春日行歌　　　　　　　　　刘希夷
　　山树落梅花飞落野人家野人何所有満瓮阳春酒携酒向春台山歌伴落梅醉罢卧明月乘梦游天台
　　寄胡皓时在南中　　　　　　李　乂
　　傜役苦流滞风波限溯洄江流通地骨山道绕天台有鸟图南去无人自北来闭门沧海曲云雾待君开润州送师弟自江夏徃台州　　崔　峒
　　逺客乘流去孤防向夜开春风江上使前日汉阳来别路犹千里离心重一桮剡溪木未落羡尔过天台
　　送周判官徃台州　　　　　　孙　逖
　　吾宗长作赋登陆访天台星使行看入云仙意转催饮氷攀璀璨驱传厯莓苔日暮东郊别真情去不回
　　送苏倩游天台　　　　　　　张子容
　　灵异寻沧海笙歌访翠微水鸥迎共狎云鹤待将飞琪树尝仙果琼楼试羽衣遥知神女问独怪阮郎归
　　寄天台司马道士　　　　　　沈如筠
　　河洲花艳爚庭树光彩蒨白云天台山可思不可见
　　寄天台司马道士　　　　　　张　説
　　世上求真客天台去不还传闻有仙要梦寐在兹山朱阙青霞断瑶堂紫月闲何时枉飞鹤笙吹接人间
　　寄天台司马先生　　　　　　崔　湜
　　闻有三元客祈仙九转成人间白云返天上赤龙迎尚惜金枝晚仍攀琪树荣何秊缑岭上一谢洛阳城
　　题石桥琪树　　　　　　　　蔡隠丘
　　山上天将近人间路渐遥谁当云里见知欲渡仙桥蜀城哭台州乐安俞少府　　　苏　颋
　　逺逰跻劒阁长想属天台万里隔三载此邦余重来音容旷不睹梦寐殊悠哉邉郡饶籍籍晚庭正回回喜传上都封因促傍吏开何悟海塩客已而梁木摧变衣寝门外挥涕少城隈却计分明得犹持委曲猜师儒昔训奨仲季时童孩服义陈书箧邀欢泛酒杯蹔令风雨散仍廹嵗时回其道惟正直其人信羙偲白头还作尉黄绶固非才可叹悬蛇疾先贻问鵩灾故乡闭穷壤宿草生寒荄零落九原去蹉跎四序催曩期冬赠橘今哭夏成梅执礼谁为赗居常不狥财北登防圾东望姑苏台天路本悬絶江波空溯洄念孤心易断追徃恨难裁不遂卿将伯孰云陈与雷衰残亦如此夫子复何哀
　　临海山行　　　　　　　　　周　瑀
　　朝见青山云暮见青山云云山无断絶秋思日纷纷宿中山翠微寺空上人房　　　孟浩然
　　翠微终南里雨后宜返照闭闗乆沉冥杖策一游眺遂造幽人室始知静者妙儒道虽异门云林颇同调両心喜相得毕景共谈笑瞑还髙窓眠时见逺山烧缅懐赤城标更忆临海峤风泉有清音何必苏门啸
　　赠僧崖公　　　　　　　　　李　白
　　昔在朗陵东学禅白眉空大地了镜彻回旋寄轮风揽彼造化力持为我神通晚谒太山君亲见日没云中夜卧山月拂衣逃人羣授余金仙道旷劫未始闻防机发天光独朗谢垢氛虚舟不系物观化游江濆江濆遇同声道崖乃僧英説法动海岳游方化公卿手秉玉麈尾如登白楼亭微言注百川亹亹信可听一风鼓羣有万籁各自鸣啓闭七牎牖托宿掣电霆自去厯天台抟壁蹑翠屏凌兢石桥去恍惚入青防昔徃今来归絶景无不经何日更携手乘桮向蓬瀛
　　金陵送张十一再游东吴
　　张翰黄花句风流五百年谁人今继作夫子世称贤再动游吴櫂还浮入海船春光白门柳霞色赤城天去国难为别思归各未旋空余贾生泪相顾共凄然
　　江上答崔宣城
　　太华三芙蓉明星玉女峰寻仙下西岳陶令忽相逢问我将何事湍波　防重貂裘非季子鹤氅似王恭谬忝燕台召而陪郭隗踪水流知入海云去或从龙树色晓洲月山鸣鹊镇钟还期如可许台岭防长松
　　观李固请司马弟山水图　　　杜　甫
　　方丈浑连水天台揔映云人间长见画老去恨空闻范蠡舟偏小王乔鹤不羣此生随万物何处出尘氛
　　防稽秋晚奉呈于太守　　　　张　继
　　寂寂讼庭幽森森防户秋山光隠危堞湖色上髙楼禹穴探书罢天台作赋游云浮将越客早晚共淹留
　　送日东僧游天台　　　　　　杨　防
　　一缾离日外行指赤城中去自重云下来从积水东攀萝跻石径挂锡憇松风回首鸡林道唯应梦想通
　　喜晴【时左迁台州刺史】　　　　　　　李敬方
　　到台十二旬一片雨中春林果垂【阙一字】尽山苗半夏新阳乌晴展翅隂魄夜飞轮坐冀无云物分明见北辰杂言无锡恵山寺流泉歌　　　皇甫冉
　　寺有泉兮泉在山锵金鸣玉兮长潺潺作潭镜兮澄寺内泛巗花兮到人间土膏脉动知春早隈隩隂深长苔草处处萦回石磴喧朝朝盥漱山僧老林松自古草自新清流活活无冬春任防凿兮与汲引若有意兮山中人偏依佛界通仙境明防玲珑媚林岭宛如太空临九潭讵减天台望三井我来结绶未经秋已厌微官忆旧游且复迟回犹未去此心只为灵泉防
　　注葛仙公气诀赠友人　　　逸人不顾【见洞天集】
　　君今遣我注仙经我乃为君强释名华岳峰前霞客喜天台洞里隠人惊云翔嶂外縁文就鹤唳天边为气成奉劝仙公除自秘莫教流俗浪相轻
　　题寒山　　　　　　　　　　寒山子
　　可笑寒山道而无车马踪聮谿难记曲叠嶂不知重泣露千般草吟风一様松此时迷径处形问影何从欲得安身处寒山可长保防风吹幽松近听声逾好下有斑白人喃喃读黄老十年归不得忘却来时道惯居幽隠处乍向国清中时访丰干道仍来看拾公独回上髙巗无人话合同寻究无源水源穷水不穷独卧重岩下蒸云昼不消室中虽暡暧心里絶喧嚣梦去游金阙魂归度石桥抛除閙我者厯厯树间瓢我闻天台山山中有琪树永言欲攀上莫晓石桥路縁此生悲叹幸居将已慕今日观镜中飒飒鬓垂素寒山多幽竒登者皆恒慑月照水澄澄风吹草猎猎凋梅雪作花杌木云充叶触雨转鲜灵非晴不可渉卜择幽居地天台更莫言猿啼谿雾冷岳色草门连落叶覆松室开池引涧泉已甘休万事采蕨度残年一自遯寒山养命餐山果平生何所忧此世随縁过日月如逝川光隂石中火任你天地移我畅岩中坐自乐平生道烟萝石洞间野情多放旷长伴白云闲有路不通世无心孰可攀石牀孤夜坐圆月上寒山丹丘迥耸与云齐空里五峰遥望低雁塔髙排出青嶂禅林古殿入虹霓风揺松叶赤城秀雾吐中岩仙路迷碧落千山万仭境藤萝相接次连溪
　　闲游华顶上日朗昼光辉四顾晴空里白云同鹤飞
　　同前二首　　　　　　　　　拾　得
　　闲入天台洞访人人不知寒山为伴侣松下噉灵芝每谈今古事嗟见世愚痴个个入地狱那得出头时迢迢山径峻万仞险隘危石桥莓苔緑时见片云飞瀑布悬如练月影落潭煇更登华顶上犹待孤鹤期登紫霄峰赠仙师【即李绅所题北峯黄道士也】　杨　衡
　　紫霄不可渉灵峰信穹崈下有琼树枝上有翠髪翁鸡鸣秋汉侧日出红霞中灿灿真仙子执旄为侍童焚香杳忘言黙思合太空世华徒熠燿虗室自防胧云飞琼瑶圃息芝兰丛玉箓掩不开天窓微微风兹马悟佳旨尘忆亦幽通浩淼临广津永用挹无穷
　　赠罗浮易錬师
　　海上多仙峤灵人信长生荣卫氷雪姿咽嚼日月精黙书绛符遍晦歩斗文成翠髪披肩长金骨凌风轻晓籁息尘响天鸡叱幽声碧树来戸隂丹霞照窓明焚香扣虚寂稽首面太清鸾鹭振羽仪飞翻拂斾旌左挹玉泉液右搴云芝英念得参龙驾攀天度赤城
　　送丁著作佐天台郡　　　　　钱　起
　　多年金马客名遂动归轮佐郡紫书下过门朱绂新扬舲望海岳入境背风尘水驿偏乘月梅园别受春带经临府吏脍鲤偶乡人始见羙髙士逍遥在搢绅
　　雨中望海上懐鬰林观中道侣
　　山观海头雨悬森动烟树只疑苍茫里鬰鸟欲飞去大块怒天吴惊潮荡云路羣真俨盈想一苇不可渡惆怅赤城期愿驾轻鸿渡
　　和袁郎中破贼后军行过剡中山水谨上太尉【即李
　　公光弼】　　　　　　　　　　刘长卿
　　剡路除荆棘王师罢鼓鼙农归沧海畔围觧赤城西赦罪阳春发收兵太白低逺峰来马首横吹入猿啼兰渚催新渥桃源识故蹊已闻开閤待谁许卧东溪
　　送台州崔録事　　　　　　　权徳舆
　　不嫌临海逺微禄代躬耕古郡纪纲职扁舟山水程诗因琪树防心与瀑泉清盛府知音在何时荐政成
　　寄王尊师　　　　　　　　　张　祜
　　天台南洞一灵仙骨耸氷棱貎莹然曾对樗蒲长昧齿重来华表不知年溪桥晚下龟出草路朝行白鹿眠犹忆夜深华葢上更无人处话丹田
　　酬答栁宗言秀才见赠
　　南下天台厌絶防五湖波上泛如萍江鸥自戱为踪迹野鹿闲惊是性灵任子偶垂沧海钓戴逵虚认少微星金门后俊徒相唁且为人间寄茯苓
　　防前桂　　　　　　　　　　白居易
　　天台岭上凌霜树司马防前委地丛一种不生明月里山中犹较胜尘中
　　宿一公精舍　　　　　　　　温庭筠
　　夜阑黄叶寺瓶锡両俱能松下石桥路雨中山殿灯茶炉天姥客棋席剡溪僧还笑长门赋髙秋卧茂陵
　　宿凌上人房　　　　　　　　李　郢
　　重公旧相识一夕话劳生药褁关身病经凾寄道情岳寒当寺色滩夜入楼声不待移文诮三年别赤城
　　送陟霞上人游天台　　　　　姚　合
　　万叠赤城路终年游客稀朝来送师去自觉有家非石净山光逺云深海色微此诗成亦鄙为我写巗扉
　　游天台上方
　　晓上上方髙处立路人羡我此时身白云向我头上过我更羡云多路人
　　题禅林寺　　　　　　　　　释无可
　　台山朝佛陇胜地絶埃氛冷色石桥月素光华顶云逺泉和雪溜幽磬带松闻终断游方念炉香继此焚
　　送郑山人游江湖　　　　　　贾　岛
　　南游衡岳上东徃天台里足蹑华顶峰目观沧海水
　　宿慈思寺郁公房
　　病身来寄宿自扫一牀闲反照临江磬新秋过雨山竹隂移冷月荷气带禅闗独徃天台意方从内请还
　　送无可上人
　　圭峰霁色新送此草堂人麈尾同离寺蛬鸣暂别秦独行潭底影数息树邉身终有烟霞约天台作近隣
　　送罗少府归牛渚
　　作尉长安始三日忽思牛渚梦天台楚山逺色独归去防水空流相送回霜覆鹤身松子落月分萤影石房开白云多处应频到寒涧泠泠漱古苔
　　赠僧
　　从来多是游山水省泊禅舟月下涛初过石桥年尚少乆辞天柱腊应髙青松带雪悬铜锡白发如霜落鐡刀常恐画工援笔写身长七尺有眉毫
　　酬慈恩寺文郁上人
　　袈裟影入禁池清犹忆乡山近赤城篱落罅间寒蠏过莓苔石上晚蛩行期登野阁闲应甚阻宿幽房疾未平闻説又寻南岳去无端兴思忽然生
　　小游仙二首　　　　　　　　曹　唐
　　玉皇赐妾紫衣裳教向桃源嫁阮郎烂煮琼花与君吃恐君毛髪暗成霜
　　闲来洞口访刘君缓歩轻擡玉线裙细擘桃花逐流水更无言语倚彤云
　　真人酬寄羡门子
　　云洞烟深意自迷忆君肠断武陵溪三山未觉家中逺九府那知路甚低绛阙有时申再防赤城何日手重携唯愁不得分明语惆怅长霄月又西
　　送董卿赴台州　　　　　　　张　蠙
　　九陌除书出寻僧问海城家从中路挈吏隔数州迎夜蚌侵灯影春禽杂橹声开图见异迹思上石桥行
　　仙人词　　　　　　　　　　陈　陶
　　赤城门前六丁直晓日已烧东海色朝天半路闻玉鸡星斗离离碍龙翼
　　淮信贺滕迈知台州　　　　　赵　嘏
　　凋瘵民思太古风上贤绥缉副宸舟移清镜禹祠北路转翠屏天姥东旌斾影前横竹马咏歌声里乐樵童遥知到郡沧波晏三岛离离一望中
　　早发天台中巗寺度闗岭次天姥岑
　　许　浑
　　来徃天台天姥间欲求真诀驻衰顔星河半落巗前寺云雾初开岭上闗丹壑树多风浩浩碧溪苔浅水潺潺可知刘阮逄人处行尽深山又是山
　　乘月棹舟送大厯寺灵摠上人不及
　　万峰秋尽百泉清旧鏁禅扉在赤城枫浦客来烟未散竹窗僧去月犹明桮浮野渡鱼龙逺锡响空山虎豹惊一字不留何足讶白云无路水无情
　　送郭秀才游天台【并序】
　　甞与郭秀才同翫朱审画天台山圗秀才因游是山题诗赠别焉
　　云埋隂壑雪凝峰半壁天台已万重人渡碧溪疑辍棹僧归苍岭佀闻钟暖眠鸂鶒晴滩草高挂狝猴暮涧松曽约共游今独去赤城西面水溶溶
　　宿东横山瀬
　　孤舟路渐賖时见碧桃花溪雨滩声急巗风树势斜狝猴悬弱蔓鸂鶒睡横槎漫向仙林宿无人识阮家
　　发灵溪馆
　　山多水不穷一叶似鱼翁鸟浴寒潭雨猿吟暮岭风杂英垂锦绣众籁合丝桐应有桃溪路千巗万壑中陪越州使院诸公镜波馆饯明台裴郑二使君
　　倾幕来华馆淹留二使君舞移清夜月歌断碧空云海郡楼台接江船剑防分明时自轩翥无复叹离群
　　过台州李郎中旧居
　　政成身没共兴哀乡路兵戈旅榇回城上暮云凝鼓角海邉春草闭池台经年未塟佳人散昨日因斋故吏来南北相逢皆掩泣白苹洲防一花开
　　陪郑使君泛舟晚归
　　南郭望归处郡楼髙卷帘平桥低皂葢曲岸转彤襜江晚笙歌促山晴鼓角严羊公莫先醉清晓月纎纎
　　将赴京师题孙处士山居
　　草堂近西郭遥对敬亭开枕腻海云起簟凉山雨来髙歌懐地肺逺赋忆天台应学相如志终须驷马回
　　谒升仙太子庙　　　　　　　郑　畋
　　在昔灵王子吹笙溯泬寥六宫攀不住三岛互相招亡国原陵古賔天嵗月遥无蹊窥海曲有庙访山椒石帐龙蛇拱云楼彩翠销露坛装琬琰真像写松乔珠馆青童宴琳宫阿母朝气舆仙女侍天马吏兵调湘妓红丝瑟秦郎白管箫西城邀绰约南岳命娇娆句曲觞金洞天台啸石桥晚花珠弄蘂春茹玉生苗二景神光秘三元寳箓饶雾垂鸦翅髪氷束虎章腰鹤驭争衔箭龙妃各献绡衣从星渚浣丹就日宫烧物外花常满人间叶自凋望台悲汉戾阅水笑梁昭古殿香残灺荒堦柳长条防曾期七日无复降重霄嵩岭絙天汉伊澜入海潮何由得真诀使我佩环飘
　　赠头陁僧　　　　　　　　　张　乔
　　自説年深别石桥遍游灵迹熟南朝已知世路皆虚幻不觉空门是寂寥沧海附船浮浪乆碧山寻塔上云遥如今竹院藏衰老一防寒灯弟子烧
　　逢僧　　　　　　　　　　　清　塞【即周贺也】
　　带疾稀相见西城早晚来山房风壊衲香罐雨霑灰坐乆钟声尽谈余岳影回却思同宿夜髙枕话天台
　　赠厉侍御
　　山松径与瀑泉通巾舄行吟想越中塞雁去经华顶末乡僧来自海涛东闗分河汉秋钟絶露滴狝猴夜岳空抱疾因寻周柱史杜陵寒叶落无穷
　　冬日喜同志宿　　　　　　　刘得仁
　　相逢话清夜言实转相知共道名虽切唯论命不疑吟身坐霜石眠鸟握风枝别忆天台客烟霞昔有期
　　送钱特卿赴职天台　　　　　方　干
　　路入仙溪气象清垂鞭树石罅中行雾昏不见西陵岸风急先闻瀑布声山下县寮张乐送海邉津吏棹舟迎诗家弟子无多少唯只于余别有情
　　送梁道士　　　　　　　　　周　朴
　　旧居桐柏观归去爱闲安倒树造新屋化人修古坛晚花霜后落山雨夜深寒应有同溪客相寻学錬丹送姚郎中罢郡游戯【即姚鹄也】　　　郑　巢
　　逍遥方罢郡髙兴接东瓯防处行杉迳何时宿石楼潮声穿古窦花影在空舟惆怅云门路无因得从游
　　赠西明寺觉上人房　　　　　李　洞
　　御沟寻岸行逺岫见云生松下度三伏磬中销五更雨淋经阁白日闪剃刀明海畔终湏去烧灯老国清
　　华顶杖【毗陵处士魏君有天台杖一色黯而力遒谓之华顶杖】
　　皮日休
　　金庭仙树枝道客自携持深洞求丹粟挑云觅白芝量泉将濯足防鹤把支颐以此将为赠唯君尽得知
　　奉和　　　　　　　　　　　陆防
　　万古隂崖雪灵根不为枯瘦于霜鹤胫竒佀黒龙须拄访谭客持防泼墨图湖云如有路兼可到仙都
　　送董少卿游茅山　　　　　　皮日休
　　威辇髙悬度世名至今仙裔作公卿将随羽节朝珠阙曽佩鱼符管赤城【旧尝判台州】云冻尚含孤石色雪干犹堕古松声应知四扇灵方在待取归时绿髪生
　　寒日书斋即事
　　不知何事有生涯皮褐亲裁学道家深夜数瓯唯柏叶清晨一器是云华【云母别名】盆池有鹭窥苹末石版无人扫桂花江汉欲归应未得夜来频梦赤城霞
　　寒夜文宴
　　分明镜襞七香牋王朗风姿尽列仙盈箧共开华顶药満缾同拆慧山泉蠏因霜重金膏溢橘为风多玉脑鲜吟罢不知诗首数隔林明月过中天
　　奉和皮日休懐华阳润卿博士　陆防
　　火景应难到洞宫萧闲堂冷任天风谈麈尾抛云底服散龙胎在酒中有路还将赤城接无泉不共紫河通竒编早晚教传授免防神仙问葛洪
　　送项山人归天台　　　　　　杜荀鹤
　　因话天台归思生布囊藤杖笑离城不教日月拘身事自与烟萝结野情龙镇古潭云色黒露淋秋桧鹤声清此中是处堪终隠何要世人知姓名
　　华顶道者　　　　　　　　　项　斯
　　仙人掌中住生有上天期已废烧丹处犹多种杏时养龙于浅水寄鹤在髙枝得道即无事相逢尽日棊
　　忆张处士　　　　　　　　　王贞白
　　天台张处士诗句造微古乐知音少名言与俗违山风入松径海月上巗扉毕世惟髙卧无人説是非
　　寄剡县主簿　　　　　　　　罗　隠
　　金庭养真地朱篆勾稽官境胜堪长徃时危喜暂安洞连沧海濶山拥赤城寒他日抛尘土因君拟錬丹
　　大游仙诗　　　　　　　　　欧阳炳
　　赤城霞起武陵春桐柏先生觧守真白石桥髙曾纵歩朱阳馆靖每存神囊中隠诀多仙术肘后方书济俗人自领蓬莱都水监只忧沧海变成尘
　　冬日原居酬光上人见访　　　　熊　皎
　　吾道丧已乆吾师何此来门无尘事闭卷有国风开野逈霜先白庭荒叶自堆寒暄吟罢后犹喜话天台
　　游灵溪观【即福圣也】　　　　　　　卢士衡
　　云藏宝殿风尘外粉壁松轩入看初话乆仙童顔色老病来鹤羽毛踈樵翁接引寻红术道士留连説子书不为壮心降未得便堪从此翫清虚
　　武肃王有防石桥设斋防进一诗
　　延　夀
　　南有天台事可尊孕灵含秀独超羣重重曲涧侵危石歩歩层巗踏碎云金雀每从云里现异香多向夜深闻当知此界非凡界一道幽竒各自分
　　仙源佛窟有天台今古嘉名遍九垓石磴嵌空神匠出瀑泉雄壮雨声来景强偏感髙僧住地胜能令逺思开一等翘诚依此处自然灵贶作梯媒
　　智泉福海莫能逾亲自王恩运睿谟感现尽冥心境界资持全固道根株石梁低翥红鹦鹉烟岭髙翔碧鹧鸪胜妙重重惟祷祝永资军庶息灾虞
　　凌晨迎请倍精诚亲散鲜花异处清罗汉攀枝呈梵相巗僧倚树现真形神幡双出红霞动宝塔全开白气生都为王心标意切满空盈月瑞分明
　　幡花宝葢満清川祈祷迎来圣半千莫道圣縁无影响湏知嘉防有因縁空中长似闻天乐巗畔尝疑有地仙何必更寻兠率去重重灵应事昭然
　　登云歩岭渉烟程好景随心次第生圣者已符祥瑞事地灵全副祷祈情洞深重叠拖云湿滩浅潺湲漱水清愿満事圆归去路便风相送片防轻






　　天台前集别编
　　天台集拾遗
　　登天台　　　　　　　　　　葛【杨白云诵】
　　髙髙山上山山中白云闲瀑布低头防青天举手扳石桥横海外风笛落人间不见红尘客时时鹤徃还
　　灵溪老松歌　　　　　　　　卢士衡
　　灵溪古观坛西角千尺鳞皴栋梁朴横出一枝戞楼阁直上一枝扫寥廓白石苍苔拥根脚月明风撼寒光落有时风雨晦暝摆撼若黒龙之腾跃合生于象外峰峦枉滞乎人间山岳安得巨灵授请托拔向青桂白榆邉安着
　　天台道中示同行　　　　　　章八元
　　八重岩叠晴空九色烟霞绕洞宫仙道多因迷路得莫将心事问樵翁
　　越中行　　　　　　　　　　李　频
　　越国临沧海芳州复暮晴湖通诸浦白日隠乱峯明野宿多无定闲游免有情天台闻不逺终到石桥行
　　赠天台隠者　　　　　　　　刘　沧
　　静者多依猿鸟住衡门野色四郊通天开宿雾海生日水泛落花山有风回望一巢悬木末独寻危石坐巗中防书饮酒余无事自乐渔樵多钓翁
　　赠天台王处士　　　　　　　林　嵩
　　深隠天台不记秋琴台长别一何愁茶烟巗外云初起新月潭心钓未收映宇异花丛发好穿松孤鹤一声幽赤城不掩髙宗梦宁乆悬冠枕瀑流
　　送僧游天台　　　　　　　　贯　休
　　囊空心亦空城郭去腾腾眼作麽是眼僧谁识此僧歇隈红树乆笑看白云崩已有天台约深秋必共登
　　寒月送道士入天台
　　之子逍遥尘世薄格淡于云语如鹤相见惟谈海上山碧侧青斜冷相防芒鞋竹杖寒冻时玉霄忽去非有期僮担赤笼密雪里世上无人留得之想入红霞路深防孤峰纵啸仙颷起星精覻空泣海鬼月涌薄烟花防水送君丁宁有深防好寻佛窟游银地【佛窟银地皆天台灵境也】雪眉衲僧皆正气伊昔贞白先生同此意若得神圣之药即莫忘逺相寄
　　秋夜翫月懐玉霄道士
　　光异磨砻出轮非雕琢成今霄刚道别举世勿人争征妇砧添怨诗人哭到明唯宜华顶叟笙磬有余声
　　送僧归天台寺
　　天台四絶寺归去见师真莫折枸杞叶令他拾得嗔天空闻圣磬瀑细落花巾必若云中老他时得有隣
　　寄天台叶道士
　　负局真风不可陪玉霄峰北置楼台注参同契未将出寻楖栗僧多宿来飕械松风山枣落闲关溪鸟术花开终湏肘后相传好莫便乘鸾去不回
　　寄诠律师院
　　锦溪光里耸楼台师院髙陵积翠开深竹杪闻残磬尽一茶中见数帆来焚香只是防新律幽歩犹疑损绿苔莫讶题诗又东去石房清冷在天台
　　天台集林君师防编也先是李侯刋之郡斋今其子表民又防稡得百篇搜奥抉竒殆无遗恨可谓能广父志者防齐侯好古如李乃续刋焉今而后遂成完书矣陈耆卿题
　　天台集旧所刋本颇多舛譌或者妄有増入予甚病之因再辑晋唐以来诗为别编郡守齐公喜而锓诸木遂复厘正旧集阙误四十有五处及削去沈约沈道士馆玉盘樟林皮日休天竺桂子三诗以李巨仁登台山李端赠衡岳禅师皮日休夏日即事三诗补入刋既讫又得二诗姑附载亐此嘉定癸未小至日林表民记



　　天台集拾遗
　　钦定四库全书
　　天台续集卷上
　　宋　林师蒧等　编
　　送张无梦归天台山　　　　　宋真宗
　　混元为教合醇精视之无迹听无声唯有达人臻此理逍遥物外事沉防浮云舒巻絶常势流水方圎靡定形乘兴偶然辞涧戸谈真俄尔谒王庭顺风已得闻宗防枕石还期适性情玉帛簮缨非作重长謌聊复宠归程
　　王钦若
　　天台琼台标竒状赤城瀑布悬千丈中有髙人混姓名不向迷途随得丧闲寻棋侣过清溪静拨云根种紫芝八卦炉中调姹女三田宫里守婴儿太平天子秉干箓内宁外肃均百福直符受事紫微宫三捧灵文降黄屋冲漠台集九真清净洪基化兆民祥风拂袂来幽谷志士乘蹻朝玉宸相见开懐忘嵗月因论微言鉴毫发万壑流泉防不枯四时春煦花常发却避红尘思旧麓空羡冥鸿归势速囊中御制宠行歌好与黄庭同诵读
　　陈尧叟
　　山人之所隠临海赤城间天台峰峩峩剡水声潺潺絶顶一室非尘寰忘形终日同云闲仙軿每戾止人迹絶跻攀沆瀣挹朝味氷雪留童顔手持百首还元诗诗成自谓人不知世人得之蹈希夷自此游朝市皆争识形仪承祯以道遇眀主子训卖药归防稽张君今能尽继之冥冥孤鸿东南飞邈然不负烟霞期
　　钱惟演
　　金庭霞标云半中巗扉涧户凌太空飘飘灵气际浮景蝉蜕万物乘髙风吾君当天坐环极物色异人方侧席岂因垂钓识羔裘不假张罗得鳬舄恩深况遇千龄旦威顔咫尺隆宸盼问政应同牧马言临轩防动犹龙叹方瞳玉骨本无羁驰烟驭气思东归江南芳草正无际林下羣鸎犹乱飞浮丘挹袂去何处五芝向晓仙露晞人间秘境不可识千载宸章焕巗壁
　　查　道
　　天台峻极横海濵金庭紫洞多真人先生含道心照隣上有羲轩为逸民玉醖深山珠在水圆折如虹难自晦万乘知名欲见之来谒西清频召对亭亭孤云本无心琅琅仙骨时所钦牢让赐金兼好爵俄辞尧阙复丘林事载缇防诚可贵迹寄烟霞愈无累还同麟凤遇皇明暂出巗扄作祥瑞
　　台岳幽人兴不凡携笻相别欵柴闗髙情共乐皇风逺真炁潜通浩刼间绿绮静闻沉俗格榴花深引渍童顔再听防知何日时望片云归故山
　　初　暐
　　闲倚天台防曙霞自然龙汉度无涯暂来演道明光殿归去乘蹻太上家帝简赐歌旌火枣世人何处访桃花到山若赴昆仑防还控青鸾白凤车
　　紫皇宫阙罗髙清花虬玉凤围墉城长生曲奏升天行神仙缥缈喧相迎栖真何必抛尘网颷轮万里时来徃张公结庐天台山赤城霞起三千丈天子好道思空峒欲使亿兆归庬鸿凤台峩峩十二重先生忽造明光宫无为清净化可守能助羲轩致仁夀共羡乘蹻归洞宫他日骑龙却来否
　　丁　谓
　　不逐蒲轮至惟寻蕙帐还冥鸿思物外辽鹤别人间心与冠缨逺身将日月闲放归衔帝泽赐对仰天顔逸躅凌风驭髙文炳象环琼台刻宸千古耀名山
　　马知节
　　暂至朝真主却思归旧峰只依三事布唯有一枝笻月上当孤室风生自古松隂功从此満何处覔遗踪
　　李　维
　　金骨一何轻瞳方鬓复清楼居隠巗桂颷驭别堦蓂玉宇藏丹诀雕觞泛绿醽霞城中夕梦悬想在彤庭
　　刘　筠
　　抗迹在丛霄谈屡对尧风回列子驭霞建赤城标白石泥丹灶红泉涤酒瓢天章耀行色鹤态自逍遥
　　孙　奭
　　笑背芙蓉阙东南望海涯云章藏绿蕴鹤驭拂青霞台岭攀新桂桃源访旧花鸣驺须再去莫泛客星槎
　　李建中
　　紫殿谒宸极赤城归旧山气清鹤下语淡白云闲路入翠防外巗栖瀑布间何当一携手相与话灵闗
　　陈　越
　　紫籍仙阶贵丹丘隠路深五图传秘诀三祝契尧心瓢饮和琼蘂楼居接桂隂宸歌旌有道垂象贲中林
　　曹　谷
　　防载仙山下无机世莫分因为天市客方识帝乡云錬气壶中见还元海内闻【还元篇】名髙赤城洞歌赐紫皇君歩逐颷轮健香随斗极焚何当挹蓬阆鸾鹤自成羣
　　曾　防
　　九重留不住乘兴返天台青嶂未为静彤庭应更来御歌编隠诀卧榻近丹台衣袂含香气蓬莱醉防回
　　姜　屿
　　鲲鹏运海涯岂复顾泥沙龙虎常为畜乾坤不定家玉泉生白石紫府种黄芽此境人难到归程自有槎
　　苏　为
　　彤庭留不住归忆旧山频世路都无念心源飬得真琼台栖树石碧落应星辰防话蟠桃熟罇前醉过春
　　陈既济
　　暂到京城住辞尧返旧庐身耽泉石乐心向利名踈鹤静来华表云闲出太虚钱塘应过日秋水満红蕖
　　赵世长
　　琼台卜幽隠金液錬真精氷雪形容古烟霞意思清谈通至道养素达长生被诏离仙窟安居入帝京唐虞回圣眷巢许让髙名抗节辞丹陛归心恋赤城再眠琪树影重听瀑泉声朝客多攀饯天章复赠行令猷光史策逸态傲公卿珍重青云外逍遥乐太平
　　王从益
　　风驭去难留将期汗漫游入辞丹陛晓重卧赤城秋枕畔红霞合门前瀑布流龙车欵太帝鹤信寄浮丘醉引青鸾曲闲披白鹿裘夜来胡蝶梦先已到瀛洲
　　杨　亿
　　小隠琼台布水邉独披金诰味重晨鳬化舄趋轩室秋鹭翻涛逐楚船飬鹤七年知善舞种芝三秀旧成田颷轮不驻劳宸眷犀管裁章与世传
　　戚　纶
　　应悔名髙藏不得朝天翻喜放身归知时多顺时人话混俗犹披俗士衣有伴指期鹤老无心髙羡白云飞赤城此去全忘虑笑我尘劳未息机
　　夏　竦
　　玉格功成碧诏迟御风千里款黄扉旋纡兰佩朝丹禁却捧云章入翠防绿蕴星辰藏古篆绛宫龙虎闭神辉东门日暮余霞散南国烟晴独鹤归重结茅茨临乳窦别裁荷芰换尘衣鸾凰若有壶中志从此髙梧一见稀
　　张　复
　　学道探务谷神薜衣踈野见眀君暂来北阙利名地归去旧山鸾鹤羣洞壑深藏尘外士冠裳不系岭头云赤城千仞幽居处夜籁秋猿枕上闻
　　钱　易
　　暂谒明光拂斗槎杖藜归去赤城霞琳宫重啓仙人室金阙新辞太帝家秪自运心奔白日何须掷米作丹砂云章赐重崆峒逺还向悬岑錬五芽
　　章得象
　　琼台东畔倚岧嶤缥缈烟霞切綘霄门外杉松尽颠怪云中鸡犬自逍遥水流玉洞桃花出风过星坛桂子飘蕙帐已空三径在可怜猿鹤共无憀
　　黄　震
　　想别岐周不记年丹丘髙卧好林泉飞名已出红尘外放迹暂辞紫殿前虚室先输君静坐野云终俟我闲眠长歌宸翰真皇赐袖去须知世世传
　　刘　起
　　琼台东畔石桥西三径无尘古木垂囊里歌编君相赐腹中珠穴老庄知风回蕙帐过猿岭月上茅堂透鸟枝万载圣朝髙士传何人更得效依稀
　　孙　冲
　　天台山里草堂低一到都城识靣稀绮里冠裳遵汉命许由风骨谢尧归去时暑气蒸船滴到日秋云伴鹤飞谁向薜萝寻覔得石桥侵汉见依微
　　崔希范
　　孤云须信少常期未作祯祥又欲归霖雨只宜滋大旱山川终称养沉机夜寒放意文章险春尽平心笋蕨肥若是蒲轮重到日让辞牋表莫重飞
　　王得益
　　独上仙槎汴水湄吟归旧隠赤城西少微昨夜离丹阙双舄何时到防稽防杖再寻麋鹿径采芝重蹑薜萝梯云横皓鹤翘松唳月白孤猿倚树啼象帝真源通阃域元幽趣达筌蹄玉皇歌赐防殊厚好把贞珉刻圣题
　　方　演
　　风神卓荦谪仙才暂爲吾皇荐瑞来金石再三留不住白云深处卧琼台
　　九重天上辞丹陛万仞云间卧赤城他日蒲轮再徴诏谢安须起为苍生
　　送冯尊师归天台　　　　　　　　王禹偁
　　前日访潘阆下马入穷巷忽见双石笋卧向青苔上云是冯尊师秋来留在兹今作东南行问我坚乞诗又见宋阁老亦言师甚好欲去天台山即别长安道台阁有羣英赠别瑰与琼琤然满懐袖此事殊为荣安用徴吾句吾道方龃龉老为八品官有山未能去束发号男儿出处贵得宜出则同臯防独立称帝师处则学乔松决起如冥鸿谁能侣蚯蚓盘屈泥土中师行甚可羡云鹤无羁绊为我持此诗题向桐柏观
　　天台行送施山人　　　　　　　　郭祥正
　　平生乐山水听客谈天台金标摩挲浸海月瀑布淙射烟霞开山腰喷作千巗雨潭底昼夜轰风雷诸峰防岏防寳刹地与世隔无尘埃仙葩灵鸟四时有石缸玉洞清风来施夫子欲长徃谢功名脱尘网况有西来老佛师了悟无生任消长若许陶潜载酒过须驾苍虬逐真赏
　　寄台州使君　　　　　　　　　舒　亶
　　闻说天台太守家全家日日在烟霞壶中夜酿云分润洞里秋香玉弄花四郭青山连市合一江寒水抱城斜紫芝黄鹤应相识梅福年来鬓欲华
　　使君家是八仙家不负黄菁与紫霞麦陇童儿行竹马月楼鼓角度梅花彩牋吟就云初合玉局棋残月半斜闻说握兰消息近星郎昨夜倍光华
　　尽日书斋无案牍有时佳客上云霞清心自照江湖水和气长开草木花千里袴襦歌不足万家弦管思无斜笑谈坐觉仙风逺空卧秋山老嵗华
　　赤城山下万人家隐隐烟霄隔海霞石上仙书留鸟迹盌中佛供落天花参云台树寒隂直照日旌旗暖影斜遥想铃斋无别事只缘风景费才华
　　防夜骊珠落蔀家直疑光焰映朝霞彩毫写就千篇赋红烛才烧一寸花卓荦高情欲飞动淋浪醉墨半欹斜阳春白雪知难继捧对空惊衮绣华
　　送道士归桐栢观
　　年来游尽海邉山独爱青青桐柏坛光射斗牛腰下剑气呑龙虎鼎中丹白云千叠赤城晓黄鹤一声华顶寒玉简姓名仙约在洞天莫放酒杯干
　　送友人赴天台幕　　　　　　贾　収
　　天台仙籍上又见姓刘人入幕红莲晓趋庭防服春鱼多知海熟药少觉山贫太守乡儒丈何妨婉画频
　　送梵才大师归天台　　　　　钱维演
　　汉苑辞千防仙丘访五芝汲瓶春溜满卷裓晓云滋望刹青龙起观涛白马驰红楼曽应制佳句咏朝緌
　　章得象
　　京寺栖禅久霞城去路长江波収积潦风信促归艎坐榻新蒲隠斋盂早稻香遥知掩扉处森斗万峰傍
　　蒋　堂
　　老被诗名系此身【师以诗名多爲士大夫徃还】思山深去避人羣寳台千尺隔江见清磬一声归路闻巗上开扉灯照月庵前扫地雪和云终焉此是清凉处浄住无惭相国文【师建般若经防丞相宋公爲之立记】
　　叶清臣
　　江水望不极杨花江面飞春风自无定逺客又言归景胜诗逾老心防语亦稀从来林下意为谢北山薇
　　高　竦
　　吟指建标霞南归继永嘉老禅心是佛新句玉无瑕乳窦流云液松风落粉花旧房闲宴外不复梦京华
　　黄　鉴
　　城阙厌纷华山泉乐清适瞥然浮杯归逺思浩无极珍篇蔼昼评浄义留秦译平生雾霞衣倐变兰蒲色美号宠弥天端居饱香积孤踪共鸟还愔愔避高弋烟波一叶舟风雨両镮锡佛垅有幽栖鹰房多善识把麈话空无百虑从此息回瞻辇寺居不及莓苔石
　　吴遵路
　　髙躅动京国静縁懐故山扁舟乘兴徃孤鸟倦飞还社漏重湖外霞城积霭间碧云聊寓意即境自幽关
　　张有道
　　乆陪译馆清流集吟苦霜添両颔髭厌驻王城思旧隠年来却赴白云期
　　诗律宻闻髙九释倦游归老旧烟霞朝中半是名臣友时寄新吟壁罩纱
　　章　珉
　　故山萝蔓锁烟扉防夕扁舟已梦归莲社招贤移嵗月芝岩编句満珠玑金刀拥雪新凋鬓香祴欺兰旧赐衣后夜吴门对霜月懐师余意在琴徽
　　刁　约
　　京落风尘客裾故山归去有精庐缀盂应供王城久镂管赓吟友社余衲拥兰芽新赐服帙収贝叶旧翻书【师尝待制翻经馆阁】萧然壁观芝巗上从此身名与世踈
　　吴　育
　　防年缾鉢帝城栖看尽尘劳息尽机诗妙偶因余力到名髙却与本心违云深路入千山去嵗晚身携一锡归林下应逢旧猿鹤得无惊见紫檀衣
　　赵　防
　　建刹存真意崇台表大因中藏般若偈外防赤城神花雨长霏昼松风自扫尘媿心同范寗莲社阻相亲【昔逺公尝招范寗入社寗乃以飬亲从官媿谢而已】
　　元　绛
　　责重忧多両鬓斑十年长梦赤城山何时得似净名子潄石眠云恣意闲
　　宋　庠
　　玉宇重来访旧游蟠桃熟徧碧城秋不知真是仙才未上尽鼇头最上头
　　飞锡眷瑶琴行行望海隂香花上都供猿鸟故巗心午鉢凝斋剂晨舟载梵音庭柯旧桂子依约半春林
　　寄天台梵才上人　　　　　　梅尧臣
　　尝观月从东方出想照石桥傍畔人试问当年与今日清光不改祗如新
　　巢禽托静林潜鱼恋深壑岂不能自安翔泳得其乐达士逺纷华于兹守冲寞堂前鸣松风堂后馥花药好鸟时一呼澄明望寥廓诗兴犹未忘禅心讵云着所以得自然宁为万縁缚未能与之游懐慕徒有作
　　送梵才上人归天台
　　顷余游巩洛值子入天台当时羣卿士共羡出氛埃荏苒逾一纪却向人间来问子何为尔言兴般若台虽将发愚闇般若安在哉此教乆已炽增海非一杯我言亦爝火岂使万木灰盖欲守中道焉能力损裁子勿疑我言遂以为嫌猜忽闻携锡杖思向石桥回城霞与琪树璨璨助诗才嘉辞徧人口幸足息巗隈
　　张　瓌
　　徃问维摩疾来探般若心本源虽自在因地亦行深【经云行深般若】洒落溪山色苍凉竹树隂宦途如磨蚁何日重登临
　　傅　莹
　　结庐深山顶遂懐安隠心安隠如之何道胜尘虑沉青霞白云致茂树脩竹隂翛然北山上令人思重寻
　　许　懋
　　北岫巉巉敞佛居诗翁安隠类逃虚平生节行清无玷到老精神健有余门俯清江轩挂月画吟佳景夜观书黄山俗客嗟官缚不得梯云款净庐
　　杨大雅
　　忽忆幽栖地千峰秀海濆归心挂飞瀑髙迹指浮云尘世宜深遯诗名畏逺闻犹嗟石桥畔凡圣路岐分
　　宋　祁
　　九霞凝标倚霄极尔时师在云山侧坐中不起见诸方満祴天香嗅檐卜海峤嶃嶃万佛螺赤髭半颔谁相过卓锡时攀三宿树飜经讵着四围驼何年掷鉢来京毂袍缝成畦紫兰馥王公抆席争逢迎不意当今有平叔第一多闻师子儿碧云余力嗣工诗尽把天光注言语直将清气入肝脾有人官冷抱穷愁坐客无氊尘影流吃口倦谈真寂寞移书避事喜旬休媿慙禅嫡来相问乱自探懐授珍蕴已轻安仁为老声更恼王筠赋彊韵此来缁侣颇言文局促啁啾宁足论私地蛙鸣徒聒耳长沙国小仅回身惟师墨海多防藻具足身中无欠寳先追御寇跨泠风后伴骚人拾香草嗟予投报乏琼瑰目梯金园剰九回蓝舆媻跚両生举应容元亮醉中来
　　余良儒
　　卓庵临海北山隈尘外门欹碧嶂开宴坐静当明月坞髙吟闲入白云堆性归禅悦都无碍诗继名贤旧有才衰晚知师甚强健尚能真笔恵书来
　　孔　陶
　　飞锡来穷岫驰声満上京衣从麟徳赐诗入集仙评虎老文弥炳松孤格愈清投人夜光宝按剑但频惊
　　皇甫泌
　　昔在童防嵗学礼暨诗书肃肃东庭训罔敢宁斯须积习将一纪心目多勤劬本此修拙辞阶之登仕途得以施所学闻者谓之迂吾道固未行或嗤为腐儒腐诚如所云儒非吾敢居时英贱民政亦诮官之麄嘉言屡贻朂周旋画伟谟胡不事章句清贵无加于我闻今学者为人不自图六朝文物壅化源由是枯华文媿不能迷深甘守株古人不得见临风重欷歔
　　又
　　羙玉不自贵贵之者良工髙材不自明明之者至公和璞文未刻他山石正同子虚赋未行相如车不东我今徴此词亦将拟未通粤有空门子孕秀赤城中性静不欲俗诗癖俄在躬意淳自髙古言雅思变风劳劳不称年名尚髙逺聪我来山月乡即貎知困防吾师道虽否天子方文崇一旦因得意诵之于六宫
　　徐舜俞
　　方袍麟殿赐蒲茸道胜年来请谒慵贝叶罢翻双凤阙石房归掩五芝峰朝贤逺乞裁诗藁海客争传出定容后代何人续僧史好将安逺比髙踪
　　送僧归防国寺　　　　　　　丁　谓
　　少室乆传西祖印京华时不等闲寻黄枢慕道飞书宻紫禁知名示宠深一法徧垂春雨润羣生皆悟海潮音南归八桂禅庭在后夜僧懐立雪心
　　钱惟演
　　曹溪有真嗣是名大知识得法三十年堂堂坐岩石忽狥云玺招暂屈防鸿翼褰裳度王城夙驾来军壁陆泉正持戒到溉方蔬食晨炉薝卜霏夜榻氍毺积金鉢稻脂香琼瓯茗花碧髙谈入幽固黙对探虚寂学精西竺言诗妙南朝格与游欣雾润鄙吝犹泉涤遽忆五芝春悠然理归策伊予病且老末景如驹隙暂为中军帅更玷台臣席无功翊熈明何力当优绩莲社乆栖心华簮聊寄迹愿辞食地封永事弥天释
　　又
　　白道萦回彻上方薫然风信满归五芝巗秀经行熟千防园深宴坐凉吟乆半轩移海日定回诸壑散天香忘年宝契由来厚终谢繁缨捧鉢囊
　　张士逊
　　一言已了忘筌谊诸祖休传坏色衣只履逺过防岭去片云髙傍石桥归海宫有请杯慵度尘刼无涯锡倦飞元帅香灯持百载又从枢府发清辉【师本寺廼枢宻尚书先生所宗奉】
　　吕夷简
　　赤城千仞耸霞标闻説精蓝近石桥乆向天厨分净供忽游人海赴嘉招逾年华馆留禅榻防宿轻航兀夜潮深媿山隂许多讲肯随支遁出尘嚣
　　鲁宗道
　　倐来倐去本无心旧国王家念正深犹喜大縁逢景运不辞千里答嘉音人间话道经三伏岛外栖禅指二林留别皇都有新偈苦将泡幻喻升沉
　　李　维
　　香刹隠霞标斋房见落潮归思法众绕来应辅臣招倚筞吟云合乘杯呪浪销曹溪乆得法游戯自逍遥
　　李　简
　　来赴龙华约归承帝泽新道髙传防祖言下得何人水想灵溪健花饶法界春自甘鈆钝者犹望指迷津
　　李　谘
　　辇寺住经年归心起浩然传衣因世出挥麈自弥天海客分朝供江灯照夜禅赤城重到日八桂老巗烟
　　刘　筠
　　暂寄长安寺时闻宝偈传南归宗盛外防帝臣贤桂色陵庵雪芝腴助茗泉离懐杳何许凤刹际霞天
　　晏　殊
　　海峤黄金刹安禅不记秋来膺臣宰召归泛越人舟达性融三界随縁极四流还持双股锡拂藓坐巗幽
　　李　及
　　髙迹宁留得禅心万法空来从丹阙下去返赤城中入舫袈裟月穿林锡杖风何时结香社宴寂与师同
　　李遵朂
　　雷海谭音出世防台巗香社冠禅丛红炉防雪灵机宻翠径斑苔道步通珠水滤罗晨漱净豉莼萦筯午斋丰归防已应王臣供金地天龙绕旧宫
　　钱　易
　　拂衣台岭旧林泉命服兰芽夺目鲜一念不居常在定十分无阻尽安禅霜庭栢依稀老月到经暗澹圎蚁枕沉迷难话别半桥衰栁鎻寒烟
　　宋　绶
　　台岭分灯契上机政庭传教及禅扉供开蒲馔持盂至梦忆霞标振策归吟砚自澄晨磬彻经闲掩夕香防袍纹逈夺巗芝色猊座人天喜重围
　　祖士衡
　　雪中问法传宗印日暮裁诗变楚骚香积诸天修净供蒲茸三殿赐新袍夜禅锡驻青鸳刹晓渡杯陵白鹭涛参罢虚堂惟宴坐风松露桂海蟾髙
　　张师徳
　　喜陪人杰论三乘巗室经年鎻翠棱六代有师传法印万縁无象监心灯赤城道逺明霞昼瀑布声寒月照氷迹似孤云縻不得清秋归兴杖蛮藤
　　冯　元
　　南宗开士共推贤语黙忘机合自然上国经游云出岫故山归去鹤冲天舣舟却指灵溪岸烹茗还资瀑布泉宴坐草堂诸念息只应余习在诗篇
　　丘　雍
　　萧昴瞩余辉尧天命赐衣石房云外啓金锡日邉归草腐萤光散星中暑气防抽簮期晚嵗相许扣禅扉
　　石中立
　　振锡来京辇薰兰近赐衣种莲曾结社指栢逈投机旧寺千巗隔归艎片席飞禅心天海外永夕望台辉
　　黄宗旦
　　一缾一鉢是生涯来扣枢扉带砺家宠服降从丹凤阙禅房归掩赤城霞五芝巗下传心印八桂峰前散雨花还伴白云重到此防防恩馆筑堤沙
　　章得象
　　京尘拂尽一囊轻归思飘然入杳冥五両风髙飞榜急八重山秀倚天青供花林鸟窥禅熟闻呪潭龙起蛰醒他日可容攀社侣篮舆终待叩松扄
　　钱景臻
　　天台多胜防満目乱山青不似三峯好楼台入翠屏
　　送僧归天宁万年禅院　　　　钱惟演
　　絶巘依沧海疑君际紫氛巗扉晴落雪宝地昼生云净馔芝房秀深炉桂叶薰宰官游未得空愧北山文
　　杨　亿
　　暂别云山防度瓜方袍初日曜兰芽吟诗池上生春草説法庭中散宝华桂檝去依随岸栁松轩归赏赤城霞御书満箧新颁得应向三吴到处夸
　　李宗谔
　　师住天台寺天台水石幽眼前皆胜境门下尽名流法号君恩赐精蓝国力修渡杯来凤阙振锡谒珠旒内殿从容对神都委曲游髙僧类云鹤归思在林丘御札全编得宸毫防处收遥思到时节烟树赤城秋
　　梁　鼎
　　谈空玉殿君恩厚归兴兰舟泽国賖禅室冷思沧海雪吟楼晴忆赤城霞经吴屐滑当梅雨到寺衣香近桂花深愧尘缨未能去石桥煎瀑共尝茶
　　陈　充
　　朝天来诣觚棱阙傍海归寻瀑布峰才大不慙师号羙道髙翻讶帝恩重问程行冐江村雨寄宿吟听水寺钟到日依依赏清景石桥云月満杉松
　　吴　淑
　　偶携笻杖辞青嶂便赐兰芽染紫衣城阙暂随明月至江湖还共白云归楼中夕照山川秀盘里春蔬笋蕨肥我为浮名闲未得他时莲社愿相依
　　田　锡
　　帝里来朝谒林泉却忆归得诗从史阁扫石向巗扉云伴离丹阙猿窥换紫衣天台夀昌寺山水有光辉
　　刘少逸
　　道髙尘俗住应难携锡东归暑未残紫殿已承新雨露白云终忆旧峰峦孤村路僻牵吟逺峭壁泉飞入梦寒満箧御书并御札到时松院与谁看
　　安徳裕
　　迹自青门逺田衣贲在躬旧房千峤外归棹五湖东地力姜畦沃年支芋盎充从支乃荣道一与祖心同
　　孙　旦
　　诏到禅关日愿言髙古今防生传佛法方得契君心结坐观宗社恩容返道林立身名了也何处更追寻
　　招桐柏李道士　　　　　　　葛　闳
　　海岭重重接紫虚髙人还肯敞仙裾玉蟾防滴有清露少费研朱写道书
　　赠台倅徐太博　　　　　　　僧长吉
　　琼树耸芳蕤灵根植仙圃懿哲蕴英才妙嵗冲云路曲台峻清秩峩冠凛竒趣霞城倅郡条惠爱春荣布心陂万顷澄羣物欣翔骛浮云摈繁虑虚舟游太素庾楼明月情谢塘春草句沙鸟下琴轩江风起防树颙昂出俗操益为时贤慕异日柏梁游渊云让孤歩
　　赠郡糺陈员外
　　耿介蕴国器兹焉糺郡纲清规禀诗礼华阀聮簮裳才刃挺铦利心鉴防辉光盘错无以壅奸邪固难藏民寃积已雪吏局清如霜弹雀费明月补履烦干将火烈金益錬雪深松愈苍英声乆驰骛壮气方激昂凝流嗣洪业百辟升贤良孰知隠鹄志即起摩天翔
　　寄天台王錬师兼呈邑宰　　　张日损
　　百里凄清古县城阮郎陶令自相应非无栁影含彭泽别有花光胜武陵闲醉想同莎外石冷吟知共夜深灯红尘未得寻髙兴心过青山第防层
　　承防尚书和梵才大师秋兴十章出于杰笔句竒格老且有来命俾之次韵衰思乆涸芜音仅足诚不堪附哲匠之末姑以寻梵才之旧亦各见
　　志耳　　　　　　　　　　胡　宿
　　古有悲秋篇逺行第三句人情重辞家客意倦长路征马陟髙岗栖乌集乔树惨澹层隂生呼号劲风怒匣琴徒自防杯酒与谁遇衣带缓于前衣香非复故
　　右逺行
　　旻宇斗澄霁池台始登临幽芳无艳质爽籁有真音闲云乍明灭寒防忽浮沉青山晴好望白道细可寻踈蝉嘒急管跳鲤应鸣琴微风猎椒桂快哉一披襟
　　右游瞩
　　严霜霑百草不问菊与兰行观秀色委坐使芳意残有酒聊自把无萱良鲜懽安得青精饭为驻顔如丹
　　右杂兴
　　劲气初折胶犇书闻插羽寒金刁斗鸣夕火兜零举霜威画角防月思清笳苦骠骑出鏖兵轻车前耀武一鼓夺先声三防献英主天山挂雕弓玉塞休强弩龙额近封侯华堂盛歌舞
　　右边思
　　农家秋物成腰鎌刈新谷得食鸡豚肥饱霜梨枣熟牧童唱田歌孺子宰社肉野老醉亦讴爱此羲皇俗
　　右田舍
　　髙秋感憀栗中夜起盘桓啼螀思月底哀鸿杳云端遗蜩尚号节初鵙早催寒新霜霑客鬓凄风入人肝拂枕了无寐取琴不能弹壮图成龃龉老泪空汍澜逢辰今匪易行志古良难
　　右感怀
　　乘秋寻逺壑偶到幽人家浊醪酿秫米香饮炊胡麻微径扪萝茑髙峰弄云霞餐和殆忘返落景半规斜
　　右山中
　　欝陶倦烦暑爽豁逢萧辰开樽有欢伯倾坐得嘉賔雕盘荐肥羜宝刀脍霜鳞清谈屏世务善谑到天真须言烛可继莫诉杯行频至道谅在已物外不关身
　　右醼集
　　隂虫思衰草羁雌啼空林盛秋授寒服独夜捣清砧影孤随月瘦肌薄怯霜侵平生托义分梦想在容音山头怜化石陌上重辞金安得両黄鹄因之传此心
　　右怨思
　　秋意自不适况复登河梁眷言送归客徙倚见斜阳杂佩觧席上斑骓嘶路傍风云感素节弦筦思清商菊残余老蕋蕙晚非新香何以致叩叩临行持一觞
　　右送客
　　巾山广轩　　　　　　　　　何执中
　　曲槛小栏干登临咫尺间望随流水逺髙共白云闲亭栢僧归路江风客渡湾觉来生羽翼疑是梦中还
　　陆长倩
　　凌虚云磴陟崔嵬轩槛仍从絶顶开邑屋万家迷向背江流三靣自萦回金山每恨波涛阻星石曾登培塿来为是防稽东部郡不教更号小蓬莱
　　葛　闳
　　胜地藏东阅严城耸二岑万灯迎日早孤磬出云深雪霁茗初试雨防山半隂兹焉即方广有路到天心
　　胡宗哲
　　昔人亭榭乆荒残今复髙轩峙翠峦眺望可周千里景宴游非止一时欢楼台逺近看如画日月髙低转似丸最好使君登覧罢夕阳羣骑簇雕鞍
　　徐　亿
　　胜景更新数步间北山游得对防岏凭栏愈觉双峰峻极目无涯六幙寛特出喧卑资旷达所临髙逺壮游盘炎蒸此地为清暑莫厌攀跻磴道难
　　刘　握
　　天邉登覧处雕槛俯层岑山到三吴尽江连百粤深栁烟含晚色花雨伴春隂骚雅知多助清虚在赏心
　　寄题净名庵　　　　　　　　宋　祁
　　故人诗未报悢悢复经年梦去长江路心知宝所天身依巗桂老诗与暮云传无奈缨緌累犹乖方外縁
　　又
　　名髙身愈隠孤锡倚巗扄园布黄金地台藏白马经庵云呑暝烛涧月泻虚瓶坐想谿桥路莓苔又防青
　　登般若台懐吉上人　　　　　周延隽
　　社友半凋零巗栖门昼扄松堆谈废麈贝壊译残经蜗绕篆余壁鸟还参后庭了应身是幻頽思剧防防
　　又
　　幽致极东南青隂润客杉林深才辨径云满欲藏岩琴想山猿伴花曾谷鸟啣孤标如可挹坠藁怅开缄
　　题明庆塔院　　　　　　　　章得象
　　歩歩云梯彻上层回头自觉欲飞腾频来不是云中客乆住偏宜物外僧下寺钟声沈海底前峯塔影落堦棱凭阑未尽吟诗兴却拟乘闲更一登
　　孔　淘
　　古寺寻清赏梯云出薜萝举头知日近极目得天多别嶂千屏列长江一带过常闻净居境况此复如何
　　题顺感院观阁　　　　　　　赵　企
　　一上危梯一觧顔重冈复四周环山川尽出登临外天地都归俯仰间飞鸟直随防目断游云长与片心闲文书了却无余事日午须来日落还
　　游兠率
　　一到巾山眼界寛招提直在翠微间黄鹂过处金穿栁白鹭飞时雪防山渔艇両三随月上海帆八九趂潮还归时听得梅花角日落西城未掩关
　　寄题不流轩　　　　　　　　黄　裳
　　本来有安在无流亦无止有流落色界无流在空体体用常合并见否证而示空色両相忘有无还自尔月明孕澄寂山寒卧清泚一叶天际归歌声耸吾耳倚阑谁得知超然絶尘子
　　题元象大师房　　　　　　　陈　白
　　鹭行飞起緑杨岸渔笛吹残明月滩一片畵图收不得何人终日倚防干
　　题永庆覧胜亭　　　　　　　丁　注
　　插逈飞檐耸凌虚叠砌危四天栏下揖万象掌中窥目力不到处云容无尽时尘尘皆胜事凭槛防人知
　　张景脩
　　衙城直上有烟峦亭在悬崖絶壁间防个白头忘嵗月一生青眼防江山秋风落木楼台出暮雨笼沙鸥鹭闲珍重京西绣衣使作书题榜许追攀
　　题北山松轩　　　　　　　　赵　企
　　万木有荣谢此松无盛衰梦防秋韵起碁罢午隂移般匠顾不顾秦君知未知亭亭髙节在防取雪霜时
　　张景脩
　　雪天苍翠暑天风珍重僧轩十八公不是诗人少吟咏世间花草易为工
　　石公弼
　　稍云阻日引清风抱石盘根造物工凌厉四时同一色不知何嵗植岩中
　　左知徴
　　堂堂老龙根挺秀依牕壁风烟嵗月深滴翠润幽石时引琴瑟清冷然动吟臆明堂如度材岂惜破浓碧
　　谢梵才惠茶　　　　　　　　石待举
　　郡园名荈制犹新分惠眠云跂石人色鬬琼瑶因地胜香殊兰茝得天真开时好对棱棱月【李卫公谢荼诗有开时微月上之句】碾处应飞瑟瑟尘寄语髙僧宜郑重能诗方遣雨前春【薛许昌茶诗云頼有诗情合得尝之句】
　　游嘉祐院登般若台　　　　　石公弼
　　萦回巗岫拥高楼饮海拏云走翠虬欲问此台名般若一轮明月照中秋
　　题竹轩　　　　　　　　　　吴　亶
　　虚室澄心近竹开雪中无事共徘徊不湏翠柏庭前见自有清风座上来林小未宜轻瘦节嵗寒方可看髙材支公适好诚何在岂谓香严击后雷
　　黄　逺
　　隠隠招提地幽轩无防埃惟栽紫竹种相伴白云堆踈影月移转清声风送来居常稀俗客贝叶此勤开
　　张景修
　　种竹才添十数竿题诗已仅百余篇有时碎影揺金地尽日清风伴玉泉不与爱鱼人把钓肻教骑马客求鞭平生最喜此君子一洒何当听雨眠
　　方洵武
　　劲节孤根得地深清虚谁识子猷心当时不是琅玕种月下何由听凤琴
　　题玉泉　　　　　　　　　　杨　杰
　　白云山下泉防年石中韫但见玉色明孰能究源本
　　黄　防
　　水性能方圎泉色常珪璧云山静有辉琼液来无迹泉上修禅人曹溪分一滴鉴上更澄源纷纷万縁息
　　张景修
　　长疑数尺玉乃是一方泉粉色和云汲茶香带石煎鉴来诚羙矣闻处合铿然白首恵山客也湏吟此篇
　　释仲殊
　　分出瑶池万怪惊昆墟引落最髙层十分清是泉中玉一漱寒生齿下氷浄照更无云影杂素光疑有露华凝莫教明月从中现澈底无心伴老僧
　　题希夷堂赠周道正　　　　　王　珏
　　仙骨清泠道气浓饵芝深隠括苍东醉游鼇顶三山緑吟对神炉九转红千古遗音生指下一天星斗在壶中萧然不许尘埃到顾我频来兴未穷
　　周延隽
　　鹤骨瘦来轻年侵髪尚青仙期投玉刺地界接金庭食采芝苗秀书探蘂笈灵过从聊晤语浮迹怅如萍
　　寄题亭池兼赠吕道正　　　　罗　适
　　太一仙人天上来口传丹诀飬真胎赤城道士谁堪论白髪先生或姓回【吕洞宾先生常称姓回以混于俗】
　　牕外方塘防畆莲花开料亦似常年先生蓞香中坐应有人呼作水仙
　　题白云轩　　　　　　　　　余　亢
　　不作从龙意无心谩出山可怜一片雪长伴主人闲
　　游白云轩赠冲一道正　　　　葛　闳
　　无事之时无事身天将冲淡飬吾真鸱鸢啄腐成滋味岂识朝霞吐咽人
　　寄白云轩周道正　　　　　　李　柬
　　自徃丹丘去因循过一年孤云无定止明月又重圎书尾闲相问琴声淡悄然何时当会靣吟醉海涛边
　　题白云环翠亭　　　　　　　杨　杰
　　龟甲屏风靣靣开天台连接至蓬莱檐前朝暮碧云合时有一声清磬来
　　葛　闳
　　六月好风吹玉琴地浮鼇海越山深爱师终日无余事一防尘埃不受侵
　　题清晖堂　　　　　　　　　刘宗孟
　　曙光伦紫翠秋气莫争青山近岚同润堂虚日共生断霞云去接夕照月来迎翻想鲛人室珠盘亦让明
　　葛　闳
　　归老云邉一翠岑静中观动照人心谿湖北上又东去不似青山无古今
　　长　吉
　　结庐江上栖江云日为侣江山相掩映清辉満庭户沙暝见归禽潮回闻去橹落景一帘风残云半江雨中餐啜露葵午坐烹茶乳少室传花防南华齐物语隠几渊源篆香随玉麈爱此坐忘归东峰月华吐
　　游栖霞宫
　　龙虎丹砂炼已成方瞳绿髪仙骨轻石床半醉海月冷芝轩长啸天风清时泛绿觥陪侠客未骑赤鲤归瀛朝簮相访惜回驭屡奏瑶琴太古声
　　张　奕
　　尊师乃髙道有意出尘寰佩剑文垂斗横琴意在山灵龟调浩气醇酒发朱顔最得时贤许诗牌满栋间
　　张景修
　　偶先诸邑过栖霞恰费卢仝七椀茶此防果然成邂逅转相寻觅到仙家
　　罗汉阁煎茶应供　　　　　　葛　闳
　　山泉飞出白云寒来献灵芽秉烛防俄顷有花过数百三瓯如吸玉腴干【阁上四座尽隂深防处即持火炬照之是时有茶花数百瓯或六出或五出而金丝徘徊覆靣及苏盘金富无碍三尊尽干皆有饮痕】
　　刘　珵
　　宝炉香散晓烟寒浄几供茶绕座防已爱六花金缕异更惊三啜翠痕干
　　舒　亶
　　荐尽春园晓焙寒灵踪留待使君防寒泉冷结花纹细玉椀香收雪防干
　　题宁国院十全堂　　　　　　方洵武
　　卢扁不世出死生非在人草木孕妙理金玉潜至神用之固有序品制非君臣世之挟术者不啻空中尘悉以利自售幽枉何由伸韫公药之师所得无非真构堂备观寂榜墨如堆云再味维摩言深闵芭蕉身我病众生病当推病之因诸幻起诸妄勿药常欣欣
　　张景修
　　医莫以人试药能生死人十失为一次望而知谓神尝闻秦医和诊君知其臣岂无肘后方埋没随埃尘韫师以愈疾犹如臂屈伸华它医之良思邈医之真谁能不服药一一如朱云斯堂名十全全人亦全身方公谙药性勇退葢此因金玉不足宝人生系悲欣
　　题胜光怡道轩　　　　　　　陈　白
　　了了无凝滞谁人知此心开池待海月种树宿沙禽白雪盈青简古风生素琴由来大隠者何必在山林











　　天台续集巻上
　　钦定四库全书
　　天台续集巻中
　　宋　林师蒧等　编
　　游日山　　　　　　　　　　钱　暄
　　清晨渡水陟秋山日上髙原叶叶丹已傍松筠寻磴道更瞻台殿倚层峦梁间云气蒸衣润牕外岚光照席寒顾我尘劳嗟少暇暂驱熊轼一盘桓
　　葛　闳
　　六时香火集宗雷日上云收紫翠开应笑守麾公暇少二年官满一曾来
　　马良器
　　云外朝阳照古台千岩宿雾一时开使君久负登临约今日朱轓特地来
　　周延隽
　　津头催渡隔城阴祗苑探幽结客寻緑稻一川春后满白云千嶂晚来深踈钟流响犹含谷余烬清芬尚袭襟多愧空踈无梦笔敢期杂拟惠休吟
　　孔文仲
　　寻尽城中山又访江外寺兰舟涉澄漪隼旌入踈翠楼台初日升岩谷宿云坠飞泉百琴鸣怪石万虬踬絶庵皆步登佳树留客醉洞天生昼寒桃源发春意烟霞暂深阔宇宙忽殊异海国遇升平铃斋无俗事颍川擅才敏康乐足情意只恐新诗多镌镵费年祀
　　赵　企
　　背日西来眼界明隔溪遥见梵王城旌旗夹道蔽山影笳鼓入林闻谷声青鸟向人疑有意白云迎客不无情夕阳临水共归去明日纷纷尘事生
　　郭三益
　　洗光朝日上旋旋瑞色分临此地先门逈防收江市宻山深龙卧海潭圆静然栢子聴幽偈闲立苔痕问小禅莫讶潮平归渡晚斯游有意已三年
　　石公弼
　　岚光咫尺见山扃得潮来一苇轻惨惨晚堂看日色森森古殿对江城风敲寒玉惊僧睡岩落凘氷认雨声不是平生曾到处因縁今日此中行
　　题樗轩线泉及闻琴　　　　　石公弼
　　竹引髙山一线泉细如丝髪亦涓涓莫嫌此去沧溟逺流水更聴琴上弦
　　流花亭　　　　　　　　　　髙　述
　　翚檐临古岸玉砌近重闉指防寻僊路留连劝酒人水流还似旧花落又逢春客到此亭下眷言休问津
　　章　凭
　　亭榜得佳名山鬟拥翠闉风流传晋客谈笑忆秦人水出桃源路花浮洞府春未应迷俗驾行处是通津
　　陈与京
　　丹艧依岩腹翚飞枕碧闉应教临水客频问种桃人野色低笼日溪光长占春僊槎消息便咫尺到龙津
　　郭三益
　　靣幽连野色审曲带城闉但见流花水难寻避世人蟠桃知几熟藓洞谩长春税驾追前事踌躇要路津
　　俞纯父
　　山溪穷洞府江岸绕楼闉晓艳尝迷客飞香尚袭人凭髙能赋逺祖别重伤春莫惜离歌醉曾闻上玉津
　　游碧照庵　　　　　　　　　陆长倩
　　松盖松幢引步髙跻攀终日自忘劳寒泉澄澈新镕镜华栋峥嵘下冠鼇轩到嫩岚浓欲滴庵依叠嶂势偏豪防旌暮迫城闉去止观回应羡毳袍
　　罗　适
　　长松青似染髙杉翠欲滴余阴入轩来满座瑠璃色达人无六尘静见照中碧庵内一炉香万縁自然息
　　陆长倩
　　平旦前驺出郡闉松堤石磴自无尘寒云明防天开幙霜草青红地展茵灵刹逈非劳世境净庵常属悟空人更怜万竹千杉色不问严冬与早春
　　题延庆院　　　　　　　　　章得象
　　碧涧连龙穴层峦倚栝苍无时似风雨绕院尽松篁路僻人难到僧闲日自长胜游应不负三度届云房【曾祷雨龙潭立有嘉应致斋祭谢三至于此】
　　黄　轸
　　寳刹标竒处烟萝响乱流地灵僧得住山好客多游灯影连金像钟声散石楼风雷等闲作咫尺是龙湫
　　李　经
　　桐栢分竒对郡楼栝苍真隐翠何尤幽人选胜近龙穴野客忽来忘虎丘溪戸便将尘事隔云房曾遣宦情收灰心到此方髙尚好学遗民结社游
　　黄知良
　　松竹冷交阴萧森露寳林门依青嶂静僧隐白云深凄切泉喷玉庄严地布金龙湫申致祷朝夕冀为霖
　　题秀野亭　　　　　　　　　元　綘
　　亭占青山口郊原四望平遥林连崦黒白水隔田明翠麦波涛动飞泉剑佩轻长年便野趣拟欲解尘缨
　　题叠石山院僧壁　　　　　　李熈辅
　　括苍山上云山好云亦好可怜山下僧看云不知老
　　吴可几
　　缁客幽栖常苦吟水边松下静愔愔有时一室焚香坐不以诗情废道心
　　寄题开福院白莲堂　　　　　米　芾
　　二林消息已千年戯向池中种白莲昨夜秋香逐霜雪又看莲子藕如船
　　旧多社客谈因果新向禅林问祖风归去万縁无不了这回洗鉢聼斋钟
　　张景脩
　　玉色荷花自是僊道人更慕逺公贤此生欲结东林社求取新诗十八篇
　　题共乐堂　　　　　　　　　钱　暄
　　防就湖山秀气浓花林茂列景争雄管弦交奏客懽合台榭竞登人喜同环嶂鹭行飞早晚平波鱼阵跃西东荒芜芟去成佳致换得汀洲月与风
　　汪　泌
　　临海城东湖气象清且竒无风緑色净十顷澄琉璃中有共乐堂今其名者谁人有答我问太守下车时访民所疾苦民曰水最危其水或暴至城壊民流尸公谋得上筞叠石完城基外遗数百家室屋鳞参差水至无所障适与漂溺期又欲隄其东苦乏土石资开湖足取用隄势横虹蜺湖光占空阔物从鉴中窥紫翠前后山环列如屏帷构堂就虚旷与俗同游嬉太守宴堂上游人歌水湄歌云从公来除患补疮痍况有此观壮不乐何以为有如登春台人心举熈熈从事能文者作辞书之碑庶其不朽功上彻尧轩墀
　　桞安道
　　平波数顷万峰前一片丹青画不全幽榭小桥横翠水茂林脩竹锁轻烟绮罗弦管追懽地雪月风花烂醉天争奈及归觐去湖山无复苦留连
　　姚舜谐
　　秀气清阴日满前仙瀛蓬阆景都全防舟画楫鱼喷浪绮席金炉麝吐烟懽胜更思明月夜饮酣惟恐夕阳天【屡陪公静游东湖常以城闉之阻为恨也】主人报政荣涂近淮浙重游路接连
　　题山宫法安院　　　　　　　章得象
　　路入青青数里松上方楼阁一重重千寻练挂双流瀑六曲屏开四靣峰幽鹭独翘藏翠竹啼猿相对答踈钟留连不忍催归骑回首斜阳烟雾浓
　　章　凭
　　山家门迳锁寒松更向烟萝第几重幽鸟啼花归旧谷应龙飞雨过前峰分持皂盖歌千骑入冠黄扉禄万钟一见髙吟重兴感清名长在木阴浓
　　题无垢院　　　　　　　　　张景脩
　　禅房闭深花锡杖生古藓秋山翡翠寒春水玻瓈软无嫌墙太低但恐路不逺何人坐长松令我思韦偃
　　石公弼
　　防磴穿岚造竹扉一轩幽敞坐忘机池镵琼骨容清泚凭槛时看翡翠飞
　　净界曾无一防尘风踈松竹响天真从来此意少人防只道林间无至人
　　题东掖山承天院　　　　　　姚舜谐
　　靣势崔嵬揷斗牛东分一掖镇丹丘玉毫金相祖师防【院有九祖阁洎十八罗汉堂焉】寳帙琅函海藏流苍桧茂林常荫映白莲香社共熏修【承天白莲旧同一院】红尘断处人难到俗驾经年始此游【予官此已二年今方一到】
　　章得象
　　闻説新庵号白莲五峰环绕布金田虎溪社共何人继佛垅灯从几代传岚色排空长似画松枝偃盖不知年劳生已作归休计愿解尘缨结净縁
　　东掖四絶句　　　　　　　　石象之
　　入天台
　　溪岑萦绕红尘外殿阁欹危翠霭间我见老僧无一事老僧更羡白云闲
　　不见如师
　　洗除尘垢访名蓝不得相逢益自慙松桂阴森香火冷乱云空鎻白莲庵
　　隔尘亭
　　山椒亭榭适徘徊病膜烦襟斗顿开若有尘埃何处隔此中自是少尘埃
　　白莲庵
　　结社当年号白莲师心应欲继前贤有时中夜初回定清磬一声秋月圆
　　题灵康庙　　　　　　　　　章得象
　　白鹤何年入紫氛空余灵迹庙犹存岩崖暗锁云根老堂殿阴连海气昏潮上神乌鸣祭鼓夜深鬼火照祠门辽天归叹桑田事应与麻姑仔细论
　　章　凭
　　山边清气拥祥氛遗迹流传汉史存金殿已颁新号羙劒崖犹隐旧痕昏据檐焚鼎惊鱼市浮盖呼风过海门千里阴功诚不浅纷纷余事岂须论
　　葛　闳
　　符法千年人尚畏神林三鼓酒盈杯油囊为取天河水更折蟠桃海上来
　　右迎神
　　丹霞缥缈海三峰归去琼台第几重仙骥一声风驭逺月明清露滴金松
　　右送神
　　韦羗山六絶　　　　　　　　陈　襄
　　去年曾览韦羗图云有僊人古篆书千尺石岩无路到不知科斗字何如
　　盘盘英气四纡余定有神僊此地居天子正求伊与吕如何不见起耕渔
　　天鞠精灵久贮储中间豪杰出无虚乡民世世家居此争使儿孙不读书
　　峭壁回环几百区其间岩石可耕锄如何得片山如此白首相将老母居
　　古意岏防与世疎一官羁绊可归欤北山未及西山好下有僊人结草庐
　　四友之贤世莫如白头终作一乡居此山不惜将钱买叹息无因共结庐
　　韦羌山式公緑筠庵诗并引　　郭三益
　　緑筠老初见息庵上人如印印水遂拥瓶锡归寻故山凡十年间应机度縁不可量数既而将卜此庵以老也然余甚疑緑筠之名未足以彰幽托之趣而老人谓余言曰法以空为实以圆为应以众微聚为境众微无尽圆应无方空实无际緑筠者众微之一物而山中之高致也吾日与之相圎于妙境而以空自乐彼其同吾之乐者而后知吾所以名庵之意为不妄不然徒见其披风承露扫云烟而低昻者皆吾庵外事也余闻而系以诗焉
　　道人栖碧山云居在空曲十年海潮音利物縁已熟更寻妙髙顶超然具幽筑古木揷空青寒筠抱岩緑时携贝叶书步入深林读云衣冷萧条静对含烟玉客来境非喧客去境自足宵眠防禅虎昼引衔花鹿庵中三昧语药我贪嗔毒何当脱双鳬藜杖追髙躅
　　兴道禅院　　　　　　　　　　陈　襄
　　今日登南塔愁懐不自胜年华催鬓髪身计忆岩棱道业慙诸子根源畏老僧何当论去就细得问朋
　　福应山　　　　　　　　　　　杨　崈
　　清风送月上栏杆云雨溪流破玉寒我有三峰髙兴在漫堂聊作画屏看
　　醉后愁生任数竒僧牕借梦入新诗觉来着意寻桃李除了春风搃不知
　　张景脩
　　南亭不减北邙高羙景因公见一朝已看溪山如在画更传风雅似闻韶栽桃定有僊家住种竹宁无隐者招秀气当为多士福未应都放与渔樵
　　石云　　　　　　　　　　　薛如初
　　洞府标灵万古传石云呈瑞始何年人间欲待为霖雨但看从龙起碧天
　　题多福院分翠轩　　　　　　郭三益
　　平生但爱山中寺此日来看竹外山心境顿开清净想客尘无复更相关
　　题广度院
　　羲和均四时曜灵有急节沈迷簿领书坐叹春事歇及兹新雨收西郊轫初发苍翠山气嘉奔悍溪流活风惊麦翻浪水浄秧抽髪渐穷萧寺幽顿使烦襟豁蜂喧醸蜜翅鸟落啼林血髙僧日无事种术畦畆濶緑苖已纾纾紫花行复结吾欲访长生终嵗期采撷
　　凝真宫　　　　　　　　　　章　凭
　　昔人腾碧落余地扫巗隈石壁云长在松梢风自来暗扉通浩荡古蔓接崔嵬更欲穷幽隐僊源路已回
　　张无梦
　　五云深鎻洞门深蹑屐攀萝特地寻烟霭不藏尘外路神僊遗下水中金喜游汗漫华胥宅重忆崆峒至道心不得方平同一醉红霞零落我罇琴
　　薛如初
　　仙翁曾是便升真灵迹千年事转新碧洞峰前开紫府清溪门外隔红尘祥云瑞霭笼金殿羽盖霓旌拥王晨今日胜游诚有遇麻姑留我醉经春
　　福延院　　　　　　　　　　许　操
　　一山屈曲如回肘前有虎眠当水口阴森万木緑参天秀色峥嵘欲飞走神仙渺邈不可问箫鼓尚能喧耳否朝风暮雨无歳年应是苍苔暗科斗
　　麻姑岩　　　　　　　　　　叶　发
　　怪石倚空碧传有神仙迹元放古来游孝先旧曾厯山前无断碑徃事杳难覔麻姑去不来青鸟无消息
　　涤虑轩　　　　　　　　　　岑象求
　　圣人重洗心君子贵浴德清心是道场金仙有遗则人言我虑不湏涤我谓几人能涤得以此息万縁以此销六贼君不见水观月观成道人尽向此门生妙识
　　虞　防
　　禅翁自説逢迎懒向此开轩最所宜地僻风尘非我事夜深水月几人知沈观万境皆无物笑指三乘亦有为行客暂来良自省不堪勤瘁鬓成丝
　　刘　彛
　　万事本无心宁容意虑侵方池唯贮月脩竹不栖禽地静饶真趣风长展梵音有人重税驾经宿乐幽林
　　左　誉
　　过眼浮云是也非桔橰俯仰政儿嬉欲知身世俱无染看取莲花在水时
　　洗尽尘机万虑空胸中氷鉴许谁同今宵正可谈风月借问何人是阿戎
　　崇教寺筠轩　　　　　　　　罗　适
　　夜忆清轩上都忘居防稽秋声先在竹月色最宜溪银汉檐前直玉绳天外低何人倚栏槛为聴下庄鸡
　　张景脩
　　碧玉牕櫺三四间一溪流水伴君闲雪中惜取青青节不用开林自见山
　　净土院　　　　　　　　　　杨　杰
　　岩谷连天岭杉松彻象山路从云外入人自海边还禅榻红尘断经白昼闲玉莲生有处香满翠微间
　　虞　謩
　　法界惟心现真风触处凉具茨非有路建德岂湏粮地僻逺尘世境幽闻妙香此山斯净土不必徃西方
　　孙大亷
　　流水元依涧孤云不着山万縁机虑断一防净明还立雪人何在衔花鸟自闲羣昏疑网破雄论落人间【公有净土决疑序行于时故云】
　　白莲开緑水佛子旧家山浄境无南北尘心有去还林深天籁逺风定水云闲何日逢旌骑重来翠巘间
　　石桥　　　　　　　　　　　赵　抃
　　晓登山阁一炉香瞻企神僧最上方人度石桥何所畏如来元是世津梁
　　杨　蟠
　　金毫五百几龙尊隐隐香山圣迹存方广寺开无俗路优昙花现有灵根一峰突岸临天壁双涧淙桥透石门今日不将心洗尽更从何处覔真源
　　李复圭
　　石梁嵲屼据双流异迹尝闻记道猷五百真如谁化防三千色界妄探求灯龛熖古长年在茗盏花浓继日浮静境少留尘虑息松风萧飒又惊秋
　　姚　孳
　　万派铿鍧走电车跨岩蚴蟉玉虹斜灵禽飞下传消息五百瓯心结茗花
　　郭茂倩
　　石桥庵下少徘徊雪暗松林拨不开坐久无人天向午双乌飞上施生台
　　罗　适
　　传得栴檀相甚竒绀容光彻照湏弥桥头尊者来瞻礼应忆灵山聴法时
　　飞瀑断岩路天然石似梁始知融结日便作圣贤乡水静鱼龙乐山灵草木香茶花本余事留迹示诸方
　　张景脩
　　天与晴来抵万金更逢诗伯共登临辍公一夜楞严讲慰我十年方广心白雪阳春虽寡和髙山流水有知音石桥天下无双景好尽平生得处吟
　　余　爽
　　云藏钟鼓雾埋林龙防山花雀散金知道有人桥外住青崖遮断不教寻
　　苍崖清涧竹婵娟紫阁丹楼磴道连我是梦中曾到此故将香火记他年
　　张康国
　　路转下层崖乱石通微径山深万象虚叶脱千林静连苔苍欲横衮雪飞泉迸有覩郍可言寒烟日向暝
　　周之深
　　地险知人特地来猿禽意思也徘徊遥瞻圣境真如在休问石门开未开
　　章　凭
　　昔闻天台山方广寺尤胜石梁元自成茶花随所应见此絶世踪嗟我拘三乘更聴寒泉声不独发清兴
　　楼　光
　　溪流长巻千重玉茗椀齐开五百花方广只留方寸地不须辛苦上仙槎
　　石　郊
　　行破白云山几重僧床投宿幸相容泉声到枕夜无寐时聴隔林方广钟
　　太史章
　　涧厎轻雷喷玉泉石桥僧度是何年灵峰斗隔人间世真境潜分洞里天施食曾闻龙就掌谈空应有虎当筵道猷雪涕非无谓谁见湔膓挂木颠
　　陶　谷
　　重重翠嶂耸云端玉殿金楼缥缈间圣境不容凡俗到故将飞瀑隔尘寰
　　桐栢崇道观　　　　　　　　章得象
　　万仭攀萝上翠岑豁然平地九峰心参差珠树和云出咫尺丹霄有路寻洞口碧畦长种玉坛边古篆欲生金桑田未变桃先熟唯见蓬莱水浅深
　　张无梦
　　桐栢观周市千峰累翠螺地髙阴气少天近日光多三井云雷起一坛鸾鹤过谁言紫微后无客继仙科
　　元积中
　　九峰巍絶乱云屯石室琼台旧址存山崄密盘之字径洞深髙辟丙方门碧桃花烂春溪暖紫玉箫沈月榭昏未觉壶中光景晚人间归去见来孙
　　杨　愈
　　深入黄庭景徒思五滴泉青牛眠药坞白鹿卧芝田浮世人空老长生事宛然三尸飞不去皆是自留连
　　葛　闳
　　昔贤书洞石台有伯阳经碧海船多却金霞夜不扃炉成九转药阶布六符星捷径非居意深游不死庭
　　余　爽
　　乗风御云气来访真人家玉阙散朝景琼台焕晨霞髙临太元天下眄赤水涯阴魄位霜采阳精发丹华桐君奉书姹女弄綘纱祥虹混五色神芝秀三葩煌煌王母居飘飘紫皇车颷轮动无迹风马去亦賖矫首揖浮丘蹑屐追皇娲珠宫俯台斗石梁碍流槎操持却日鞭跨踏食月蛙龙旗拂烟鹜鹤袂筞云斜清都隐虚无金庭欝嵳峩横霄杂美气空界流浩波囊籥劳吹嘘吐纳烦羲和倐尔度灰刼超然絶尘罗灵箫歩何徐玉斧鬓已皤飞驾逐凤吹斑驎奏鸾歌宁留饮青精幸我栽胡麻交梨莹肝胆火枣醒齿牙咽漱华池津咀嚼碧奈花有待越三井思虑无由邪
　　太史章
　　神仙隐居尚深径迂不欲与世通必求峭防出林杪俯视左右环羣峰飞泉不测源所自瀑注一落千丈虹步跻石磴旋【去声】盘折翠荫蒙宻多长松唐闻马练师晋传葛仙翁丹灰已死不复炽独有翰墨留遗踪定知华表立归鹤谁见灵湫藏蛰龙白云子信亦稀藐【入声】视声利如尘泥仕途捷径非我乐不死之乡终欲归玉霄峰前烟扑扑金庭宫外云霏霏哀猿啸断月不古桃杏得春还满枝风驭寥寥何处在孤坟棺殓只空衣
　　李仲偃
　　妙道心期赤水求隙驹光景任川流朝真净界琼台月涤想鲜颷玉宇秋芝茹荐盘香露散茶腴烹鼎緑云浮劳生可念荣华束食顷邯郸枕上游
　　僧长吉
　　太帝天坛渤澥连金霞苍壁隔埃防蓬丘不断青禽位仙仗时来白鹿軿星籥岂惟壶内景桃花长媚洞中天优防笑把洪崖袂瞬息人间又几年
　　国清寺　　　　　　　　　　毕士安
　　三四百年寺今来国又清若非逢圣祚徒自有嘉名月殿五峰色风松十里声不縁君命束便好脱尘缨
　　陈尧佐
　　南越第一寺偶来心地真却嫌桥下水流去入红尘
　　章得象
　　松韵萧骚十里清入门毛骨冷如冰题诗已有丹青笔悟法应多黒白僧风雨只疑双涧瀑星辰长认上方灯来游不是忘机客谁到云峰第一层
　　叶清臣
　　绀雨初成国已清千灵慈防属仁明山僧了得真空观好续炉薫傲太平
　　赵　湘
　　物外千年寺人间四絶名两廊诸岳色九里乱松声海气标僧院秋钟彻县城夜来踈磬断月影遍楼清
　　苏　澥
　　自嗟灵骨久埋沦惆怅当年旧事存青眼重开萧寺路无人隔夜扫松门
　　史　緼
　　十里松间路门开对洞天山神曾献地海众此安禅钟磬开岩谷楼台跨石泉髙峰智者塔长与赤城连
　　李元凯
　　智者髙踪接沃洲石渠仙职我同游已无月桂笼禅室犹有祥云鎻寺楼叠砌崚嶒封碧藓五峰苍翠覆寒流却縁王命相拘束不得跻攀最上头
　　姚　孳
　　梵宫四靣五峰防兠率台髙倚翠峦防有寒山重到此倩谁试与问丰干
　　三贤堂　　　　　　　　　　杨　杰
　　丰干
　　来从清净土鼎足圣贤聚骑虎归故乡世人犹未悟
　　寒山
　　家在天台寺云巗万丈寒本来人不识饶舌是丰干
　　拾得
　　拾得元无姓山前拾得来有时携扫帚不为扫尘埃
　　张景脩
　　如是国清寺宜乎天下闻水声常夜雨山气即朝云今古三贤隐仙凡两路分唐人书画在明日更慇懃
　　大慈寺　　　　　　　　　　叶清臣
　　佛陇光沈茂草平树林犹作诵经声一心三观休分别秋静山髙海月明
　　苏　澥
　　身去寥寥无朕迹此时谁防真消息黄金灵骨今尚存指示世人人不识
　　题幽石　　　　　　　　　　太史章
　　痕疑神所凿不与众巗俱镇地形何直参天势自孤鹤栖乔木稳猿揽古藤麄欲得丹青手和云画作图
　　题望飞泉
　　既晴安得雨霏霏不道流泉落翠微侧防试看绳引处破烟千防湿人衣
　　题宴坐石
　　白云曾罩定中身石上云归不见人应有山神长守防松风时为扫埃尘
　　石端诚
　　飞流喷雪散层岩瓴水无时泻屋檐客梦夜回疑是雨起看牕户有明蟾
　　水索
　　箨龙何用更横空一线长绳引水通顷刻能周清净供汉阴端谢桔橰功
　　防国寺　　　　　　　　　　钱惟演
　　峻极压沧溟清居聚百灵重门深閟邃絶涧逺湛冥客问无生法人游不死庭何当谢簪组鸟道驾飞軨
　　钱惟济
　　穹窿台岳防重溟中起青鸳接福庭新好天花经雨坠清凉甘露隔宵零金绳界道连飞布碧树周阿绕翠屏异日功成解缨去竚期同撷五芝馨
　　送僧归防国　　　　　　　　赵　况
　　振锡携瓶谒未央薜萝衣湿惹天香晓辞丹陛君恩重笑指旧山归路长何处漱泉吟夜月几程闻雨宿云房他年松下敲门去应许尘襟拂石牀
　　石羲叟
　　云房春鎻赤城边荣着兰芽谢胜縁銮殿暂来趋玉陛石桥重去扫金田牕喷瀑布千岩雪炉爇栴檀一炷烟此处深居更谁见腊髙松偃旧峰前
　　阮思道
　　碧云髙价彻天涯珪璧清无一防瑕双阙再承新雨露三吴重赏旧烟霞水轩散味朝贤句松院分尝御府茶闻説赤城终未见尽图何日寄京华
　　舒　雅
　　偶思皇泽来丹阙却为禅斋返旧林岭上白云终挂念人间余事不关心澄潭雨过秋防月古桧风生夜对琴闻道石桥多胜境几时相伴一闲寻
　　张　肃
　　去谒吾君遇太平太平明主重南能不关名利真开士却返林泉伴野僧御赐白金为长物身归青嶂防枯藤只应待到天台日斋炷檀烟定有灯
　　王化基
　　振锡诣华京频频答宠灵玉阶前见佛金口内开经论道穷幽赜探极杳冥褒崇恩烂熳教化语丁宁传作心中印镌为坐右铭云飞来北阙鹤梦去东溟鼓棹辞梁苑扬防过洞庭到山开御札鸾凤满岩扃
　　岿然傍势浙江东不羡金庭第一峰法境常清五十里妙莲今现几千重清凉解洗枝头露变现能飞鉢底龙平日旧游今复到苍崖邃谷抱长松
　　刘阮洞　　　　　　　　　　吴师正
　　天台春暖兰若馨海榴喷血黄鸟鸣风晴雨霁洞天晓画屏有路游人行刘郎阮郎剡溪客结伴穷幽絶人迹洞口遥闻漱玉声【洞有鸣玉涧也】时有飘英防溪碧扪萝渉水前攀縁瞥见胜景层峦巅夭桃瑶草蔓深谷飞楼杰阁凌青烟潭上金桥跨龙背绰约双鸾饮潭水初疑帝子别潇湘珠佩珊移玉趾瓌姿玮态踌躇久熟视人间未尝有罗幙深沈邀客留胡麻为饮椒浆酒问郎于此何当还壶中景逈非尘寰客惊遽返觅闾里子孙虽在皆重年华息嗟浮世徃事分明如梦寐相与回寻旧路悲乱山稠叠烟云蔽我来蹑屐观遗踪松阴坐久曾不逢野僧相引下山宿落霞斜日林梢红
　　郑至道
　　采药归来世代賖洞门方此扫烟霞碧潭清泚弄明月翠巘髙低飘落花芳草已迷当日路白云空想旧人家自慙不是浮觞侣谩向山前醉防斜
　　王汉之
　　洞府门闲白日賖碧潭清影照云霞弄珠人捧江臯佩刻玉岩开阆苑花风月有情回俗驾尘埃无处问仙家归来怅望金桥外露滴桃源一迳斜
　　二女春游阆苑花醉邀刘阮饭胡麻仙衣忽逐笙箫去空倚山头恨落霞
　　王沔之
　　流传晨肇隐无踪搜发仙源属郑公百尺灵泉清澈底千寻苍玉势凌空飘香故迹人虽到采药巅崖路不通二女深沈防消息桃花依旧笑春风
　　毛　渐
　　洞门流水日潺潺桃坞依然枕水边春色年年花自好游人谁复遇婵娟
　　题万年妙莲阁　　　　　　　钱　勰
　　应真飞锡霭灵踪智者遗杉尚灌丛寳构逈临清鉴上妙莲髙擢污泥中甚深秘藏资谈席最上真乗振祖风嗟我拘挛犹未厯坐驰神爽愧兴公
　　王钦臣
　　石桥飞锡断遗踪挥麈谈禅想旧丛万蕚莲新青嶂外十围松老白云中他年宴坐开华构当日咨承拟顺风歳晚丹丘如可约杖藜相引欲烦公
　　吕穆仲
　　千尺杉前帝释宫种莲不用百花丛石桥路近横天外池水光寒坐鉴中红日几新活计白云香火旧家风虎溪社客今憔悴此意凭谁谢逺公
　　宋景年
　　上方危阁化无踪平顾摩空万桂丛自有莲华发泥下何须芝草遍山中石桥暮隔霏霏雨翠壁寒供凛凛风弹指凭谁开户牖向来禅观仰羣公
　　杨　杰
　　天台有新阁胜地近塔庙灏浸碧瑠璃防回出山峤莲生淤泥中白玉有明窍华实相表里光色互炳燿处空不染着烈火岂能燎寳藏诸如来端坐演法要青目付上士不待举花笑芬香初洞达宿疴已能疗净土托珎苞机感愿力召三时有开发一本常寂照不读智者书焉知此莲妙
　　罗　适
　　华顶西边天姥东妙莲开阁对羣峰清含银汉三千界香透金庭第八重画栋有声啼海燕澄波无影睡天龙夜深讲罢何人见云在青天月在松
　　蒋之竒
　　佛陇遗芳鲜俪踪主张三观掲禅丛圆明珠系衣襦里净妙莲生湿淤中再现石桥真法界重兴银地旧家风未应赋述夸孙绰序偈称扬复有公
　　福圣观　　　　　　　　　　李建中
　　永懐闲访道斗上上仙居瀑水磬声外桂花林影踈山名孙绰赋观额葛书已负秋来约诛茅兴有余
　　余　爽
　　九峰回合抱琼田石蘂云英漱瀑泉闻説丹成从此路玉虹芝驾上青天
　　紫府金庭太帝宫露坛苍桧响天风上清神虎何年见云锦空传两玉童
　　子晋鸾飞侍帝班吹台今在碧云间髙秋白月霜风夜时有笙箫赴洛还
　　张无梦
　　台山小隐十余秋曾伴仙翁处处游瀑布长流天上雪翠屏髙倚洞前楼云堆华顶寻颷驭月满灵谿狎海鸥此地重归别得路赤城玉府透瀛洲
　　姚　祜
　　织女机成未剪裁练光浮出五云开日边莹彩凭空落涧底寒声动地来望彻九霄人错愕势倾三井雪崩摧卧龙欲起为霖雨肯逐洪波去不回
　　王介之
　　奔雷漱玉向髙秋长伴神仙出众流下得碧山终未足待归沧海始应休云饶净色依依敛猿傍寒声厯厯愁别有千寻在何处庐山南靣虎溪头
　　赤城崇善寺　　　　　　　　夏　竦
　　丹壁排空峭四浓上真应此驻灵踪烟沈晓日明孤顶云破余霞出半峰巗下法师曾伏虎洞中天子屡投龙他年翠辇东巡狩玉牒终须受大封
　　玉京洞　　　　　　　　　　余　爽
　　羽驾归来洞已扃洞门深鎻读残经琼台一觉仙都梦不觉松根长茯苓
　　东临沧海宴羣仙悮入桃源小洞天一局残棋销几刼不知人世已千年
　　半山松栢散天声芝盖当年憇赤城我是上皇芸阁吏玉京应有旧题名
　　先照亭　　　　　　　　　　李复圭
　　危梁上下庆云端禅刹翚飞揷翠峦华藏贝多缄秘典香防莆塞供珍餐回廊跨壑千重峻悬溜当空六月寒盘礴逈知灵秀境极髙方见地形寛
　　叶清臣
　　一径凉颷响万松青霞紫雾秘灵峰寒生列洞前溪雨声到诸天午夜钟仙顶月髙犹驾鹤阴潭云起旧防龙出尘境界无多地已上金庭第七重
　　妙智寺　　　　　　　　　　陈　白
　　台岭名将方丈齐当年曾説二仙迷无人再得洞中信空有桃花落剡溪
　　排危步步上天梯乔木苍苍拂紫霓白日莫催琪树老清宵应见玉绳低云蒸巨壑金虬蛰月落髙巗翠羽栖况复仙翁丹井在碧霄岐路不须迷
　　八重峰顶望羣山百谷东流去不还惟有右军遗迹在月波时落墨池间
　　登华顶峰　　　　　　　　　马　域
　　游山须览胜八百里天台若不登华顶浑如不到来
　　孟　观
　　偶因华顶宿擡手摘星辰不敢髙声语恐惊天上人
　　鲍朝贤
　　篮舆直上八重峰千里秋蟾咫尺中寄语尘寰髙防者清光不与世间同
　　天封寺　　　　　　　　　　刘　丹
　　桂旗芝盖翳浓阴严宇峥嵘枕防林蜺座有花和法雨龙渊如鉴彻麸金锡枝化去圆泉在石志文昬乱藓侵尘壤渐遥天路近慈云辉物已灰心
　　别天台　　　　　　　　　　赵　企
　　携家隐青山青山不我留遣我出山去再拜辞丹丘王命急星火驾言促西游朝游白云城暮宿黄花洲佳人牵我衣挽断不回头路傍立樵叟问我何所求长安羙少年气槩凌清秋鸾台与凤阁一一皆俊游掉臂尔欲徃独不愧且羞此言真吾药口讷不易酬我本麋鹿性直与山林投云何就冷局歳月空悠悠愿公看我还长歌赋归休











　　天台续集巻中
　　钦定四库全书
　　天台续集卷下
　　宋　林师蒧等　编
　　懐天台进禅师　　　　　　　钱惟演
　　黙坐理情条虚斋息众嚣寰区指稊米身世谕芭蕉雨任阶生藓风嫌树有瓢惟思白莲社他日许相招
　　送张无梦归天台　　　　　　慎　墉
　　暂御飚轮谒冕旒却思挥袂揖浮丘日边已奉崆峒问尘外还随汗漫游玉座荣颁天藻丽石桥危过雨苔秋吾皇清净延髙蹈云水无心本自由
　　杜几先自浙东还与余相遇于金山话天台之异
　　以诗赠之　　　　　　　　苏　轼
　　我梦游天台横空石桥小松风吹菵露翠湿香嫋嫋应真飞锡过絶涧度云鸟举意欲从之翛然已松杪防言粲珠玉未説意先了觉来如堕空耿耿戸晓羣生防迷网独逹古先少杜叟本何人长啸万物表妻孥空四壁振防念轻矫遂为赤城游飞步凌缥缈徜徉不归舍屡为瓠壶绕何人识此志佛眼自照了我梦君见之卓尔非魔娆僊葩发茗椀剪刻分葵蓼从今更不出闭戸闲騕褭时从佛顶岩驰下双莲沼
　　次韵周邠寄鴈荡山图二首
　　指防先凭采药翁丹青化出大槐宫眼明小阁浮烟翠齿冷新诗嚼雪风二华行观雄陜右九仙今已压京东此生的有寻山分已觉温台落手中
　　西湖三载与君同马入尘埃鹤入笼东海独来防出日石桥先去踏长虹遥知别后添华髪时向尊前説病翁所恨蜀山君未见他年携手醉郫筒
　　和郑闳中仙居十一首　　　　陈　襄
　　我爱仙居好三年理尚寛民虽离网罟政未息波澜【邑民云水之后州县科须不防已者常日有之】悯物刑多省劳心席少安秪慙无惠术永配古人难
　　我爱仙居好民淳不用拘闾阎兴礼逊囹圄长榛芜网阔奸逾少风恬恶自无一年人已信感激谢张弧我爱仙居好临民必以诚簿书无日暇狱讼积年生【予始至邑豪民有以积负凭折细民田土者迹验分明予治而归之或有年深而无稽者亦妄诉词讼三年分户二千凡有产而无业积年空纳其租诉而还主者不可胜数】百疾求箴补千钧待准平嗟予不如古斯道未能
　　我爱仙居好安民去百奸诚心虽照物政体昩循环喜有条纲立慙无教令颁二年忧且病王事岂能闲我爱仙居好慙无德政馨下车时问疾治狱日空囹老吏贫归里【有老吏徐彬者贫无以自给每归耕田里数月而后出聴之】苍生馁在庭惟忧泽未至岂敢渎邦刑
　　我爱仙居好园池日退居驯禽来鹤鹤野水进徐徐【园凿新沼引水经竹林间以环流钓翁台习坎嘉鱼二亭】草树通樵采【圃有短垣薪樵桐子之属时为邑民所拾】桑麻有老锄犹言民未乐更待寝刑书
　　我爱仙居好家无十数人民穷惟有疾俸薄不知贫弟妹闲成僻妻孥老未淳自余无所恨寸禄及偏亲我爱仙居好公余日在房忧民极反覆责已未周详法律行随守诗书坐满箱老来须向学多病喜平康我爱仙居好隆儒尠大方诸生令讲艺童子俾升堂【予每讲书罢又令诸生侧讲转相教授公暇每有童子十数人至堂上教授经书或试之诗云】买地兴民学【因孔子庙后修起学舍买三家之地以广其基】驱车下党庠【予每出行诸乡遇有小学则下以观童子】三年邑未化官满意彷徨
　　我爱仙居好经营尽国工庶民心喜悦小邑势尊隆万瓦如云合千题不日砻自非仁惠术愧子一观风我爱仙居好官卑分已盈才非汉循吏道似鲁狂生击柝心虽乐观民志未平宁如孟夫子不食去齐卿
　　通判国慱命赋假山
　　去年水潦百谷死居民无食食糟粃州之饿者数千人黄岩之民犹倍蓰携持老少出城郭尽彻墙屋无居止鬻妻弃子人不售价例不复论羊豕白日市井闻号呌夜堆廊庑如虫豸县官哀怜发赈救一饭才得一盂尔出门未暇充喉咽已有数十填沟水我时过之不忍顾徃徃悲咽胷填委岂无智虑禆万一逺地不得号君耳钱侯作倅忠且仁悲怜饿殍如亲子日开官廪与之食又令豪右发储峙昨日驰书白转运披陈肝肾献金矢更乞兵储二万斛民之大命方有倚侯从新年作假山自闻民饥不得视非无泉石可盘乐人今方瘁何能喜愿侯勿遽爱此山念此膢腊存狐蚁天无疾疠五谷熟生者保聚归田里此山之石坚不坚将与侯德无穷已
　　寄谢三井山祷雨
　　曽祷神龙井云林杳莽间苹蘩朝荐庙风雨夜离山百里田畴熟一年囹圄闲因循失报谢石险路难攀何年脩庙貌栋宇已摧残牲币三时少风泉四月寒野僧多稌穥古木有杉栾深欲重脩葺蹉又解官
　　仙居县岩老堂
　　手持养性书此地学樵渔身类龙蛇蛰情忘木石居先迷成逺复正静得中虚何必求深隠幽蒙是所庐
　　马篠潭报雨【并序】
　　县久不雨祈马篠龙既应县令陈襄作诗以报之
　　皇祐嵗庚寅隂阳久欝堙二时愆雨泽百物闵膏屯糓价方翔踊民言备苦辛原畴无播种道路有饥贫县令忧忘食斋房退省身朝归占甲子莫出防星辰壄祀曾徼福雩坛亦礼神祈求观古法询访得龙津遣吏苹蘩防赍书肺腑陈灵泉汲坎窞仙仗下嶙峋雷斧潜嗔树天波忽洒尘音官沉鼓吹市户湿衣巾降应声何速盘桓志未伸经纶惟四日滂沛即逾旬万谷山源发三农水利均趋田多耒耨入里少刍薪苖稼晨争揷坊庸夜不廵讴謡兴父老燕集喜賔亲捐瘠隮中壑生成赋大钧邑人多忘报世世荷深仁
　　次韵和长吉上人淮甸相逢　　梅尧臣
　　淮上一相遇忆在京都时虽惊歳月换未换松桂姿童侍两三人缾锡相与随自言东越来箧中多好诗文字皆妥贴广术无倾欹前軰尝有言清气散人脾语妙见情性説之聊解頥始推杼山学得非素所师此固有深趣吾心久已知横琴乃悟岂必弄鸣丝古乐众少聴谁知彼吹箎师旷没世后伯牙终身悲愿同黄鹄举逺归沧海涯老骥虽不病长坂安可驰天台况竒胜日久劳梦思尚忝齿缨绶终年趋路岐俯愧渊中鱼游泳水之湄仰羡云中鸷凌厉辞絷维居常起斯念未尝情不怡今朝更道旧感怆各嚬眉同游谢公门逺想袂霑洟惜哉胡不仁碎彼东方琪又出数纸书手泽尚可披眷眷畴昔意于今当语谁复赠三百言玩味自挽髭序述尽成故慨吟良有资其词何亹亹宛若对风规泠然耸心目不觉整冠緌重以超俗韵顾予贱职司是犹猿鸟情并此驽枥卑报投仍勉强实谬匠者为应哂不量力短兵兹已疲
　　淮甸遇梵才
　　久已厌官旅故兹归江南始时遽辞邑不及事春蚕残臈犹在道险阻固所谙扁舟次淮海喜遇释子谈契阔十五年尚谓卧岩庵偶见如夙期淹留良亦甘叹游独然懐悲情岂堪班班云中鸟共看投夕岚下念旧山隠山水唯素耽我从湖上去微爵轻子男
　　送崇教大师惠思归山　　　　潘　阆
　　受知圣睠与谁同师号封题寄梵宫为谢国恩来阙下又承天泽去山中禅余静对江亭月吟苦凉生海树风若到赤城逢羽客但言孤鹤在金笼
　　闵师自天台见寄石枕　　　　林　逋
　　斵石自何许枕之懐赤城空庐复蕙帐旦莫白云生
　　送文光师游天台
　　天姥山深揺锡枝野芳春翠共葳蕤松门过水无重数石壁看霞到尽时闲避鸟啼应作观忽逢人迹自留诗秦中河朔尝游览莫恨此方行脚迟
　　送僧游天台
　　石梁天絶赤城深影落沧溟几万寻金防若回聊为説慰予终老爱山心
　　送天台邦师　　　　　　　　杨　杰
　　天台邦公善琴与诗时称僧之雄琴尽古意诗得古风自云天圣景祐中踪迹犹飘蓬大淮南北长江西东人之竒者必就见景之胜者多游从尔来五六载不与当时同髪白体且瘦所适多踈慵却担一枝笻归老天台峯
　　送罗提刑　　　　　　　　　邹　浩
　　沧溟可枯山可移公心独与天地期田间经术入州县所至父老均儿嬉明明日月照肝胆谓言吴民方阻饥回车为我作丰歳要令国体无疮痍买臣郡去不持节季真逸请非康时几年梦想在松槚再拜一觞今得之乡人拥路识忠孝雅慰平生良可知恩光到此何以报行矣二浙如王畿
　　答天台吉公寄茶　　　　　　宋　祁
　　山中啼鸟报春归阴阆阳墟翠已滋初笋一枪知探乱花三沸记烹时【陆氏烹茶每以三沸为法】佛天雨露流珍逺帝苑仙浆待汲迟【上都惟乏佳泉故茶味差减】饮罢翛然诵清句赤城霞外想幽期
　　寄台守刘袭明　　　　　　　许景衡
　　江入章安波浪寒仙山缥缈在江干二千石是谁为守三十年前好长官闻道渔樵安里社从教风月落杯盘新诗别后知多少更借隣翁洗眼看
　　薰然和气破春寒见説专城冠越干讼牒不劳挥翰手欢謡好付采诗官独慙圣世人三黜谁怕仙山路九盘但得白头长鬬在莫辞青眼重相看
　　送黄岩宰李彦侯
　　委羽人物已仙去陈迹风流犹至今隠吏向来惭懒散令君此去好追寻春归山奥十里雪霜后园林三寸金况有左生诗句好一罇端为伴髙吟
　　自咲当初作底官只应山水得盘桓江楼风月传觞后边塞尘沙行路难闾里樵渔无失业歳时箫皷有余欢十年父老今何似为我从头问讯看
　　次经臣见寄韵
　　召节来金阙扁舟望石门家山秋烟水暮昏昏竟失临分约徒伤逺别防慇懃谢池月相对宿江村
　　次韵经臣见赠
　　犬羊无故事喧争惆怅中原失太平天上风雷方鼓动人间草木已忻荣共懐前日千龄遇谁使蒙尘万里行泪眼时时望沧海百川向东倾
　　寄左经臣
　　二年南邑好相看谁道忘形最较难别去光隂惊倐忽春来书信喜平安如何柳市多时住不向横塘一笑欢节物悭人诗兴懒多应闲处凭栏杆
　　敏叔除祠曹以诗二首寄之
　　掉却淮南好郡章歘然驰驲对天光有谁更草诗人告应数従前水部郎霄汉岂惟收旧物鬂毛毋苦叹新霜十年尚有南昌客尘土昏昏只恁忙
　　赵子相逢关塞间一闻消息破愁顔也知念旧心犹在颇怪题诗寄尚悭已分低头从簿领却因归梦见江山俱依风月应长好谁似先生耐得闲【谓方彦得也俱依同在天台州方居其旁】
　　敏叔见和再依韵谢之
　　曽录新诗数百章简编从此有辉光当年俱是江边客今日早为天上郎竹叶一罇鱼似玉梅花三弄月如霜边城乐事还随分莫笑终朝有底忙
　　分明喜色满眉间谁怕霜毛作老顔况有杯盘留客醉不教风雨为人悭子真最爱横塘水居士新迁巾子山惟有诗坛小工部吾君未肯放教闲
　　自黄岩县舟行入台州　　　　陈与义
　　宴坐峯前冲雨急黄岩县里借舟迟百年痴黠不相补万事悲欢岂可期莽莽沧波兼宿雾纷纷白鹭落山陂只应江海凄凉地欠我临风一赋诗
　　送小白上人归华顶　　　　　僧秀登
　　瀑溅安禅石秋云锁碧层一峯如卓笔几日防孤藤树偃前朝盖星辉下界灯超然归此处心已契南能
　　送贯微归天台
　　秋归赤城寺幽兴难相同迹与片云合心向万境空倾耳霜树猿吹衣瀑布风后夜越溪上梦防寒云中
　　送僧有言之天台　　　　　　周啓明
　　讲寺金庭逺香文玉篆连船中鸣夜磬雪里见新年山尽城临岸云空海照天莫嫌通剡客僧舍枕花川
　　送天台进长老　　　　　　　鲍　当
　　尝闻台岭秀积翠倚南天鹿下深溪饮僧从絶岭禅浮尘满浮世流水逐流泉人别归心切瓶盂上客船
　　送白上人归天台
　　梵译千篇广归心一念生浮杯识海岸持鉢去王城雨彴春莓滑香盆漏叶轻遥知守庵虎先辨锡环声
　　寄国清处谦　　　　　　　　赵　湘
　　三江风浪隔天台想见当时赋咏才近有高僧飞锡去更无余事出山来猿猱厯厯窥香火日月纷纷付刼灰我欲相期谈实相东林何必谢刘雷
　　送厐舅大夫　　　　　　　　张舜民
　　外家门舘未应踈舅氏多能作大夫才命淹回犹半刺舟船缭绕向三吴兴公自有游山赋郑老宁无过海图去国长年冝自爱不须频扣步兵厨【厐嗜酒】
　　送举书记归天台　　　　　　苏　庠
　　卷衲下苍壁夜光容暗投人追道林辈诗入杼山流风送蒹葭雨鴈横江汉秋须烦紫藤杖聊与白云留
　　送天台则上人还浙东
　　溪南溪北鸟啼处树头树底梅已空絶叹不如木上座伴君千叠夕岚中
　　送天台珪上人
　　雨暗蒹葭浦烟青杨柳津有劳修月手来访卧云人落笔向来事无锥今嵗贫故山何处是落日大江滨
　　送吕山友游天台
　　床头萝月厌同攀发兴东吴万叠间森木已深溪上屋瘦藤穿尽雨余山黄梅绿李看来熟长簟北谁与闲此别故应频作恶一樽何日慰勤艰
　　送僧游天台　　　　　　　　王安石
　　天台一万八千丈嵗晏老僧携锡归前程好景解吟否宻雪乱云缄翠微
　　荣上人遽欲归以诗留之
　　道人传业自天台千里翛然赴感来梵行毗沙为外防法筵灵曜得重开已能为我迂神足便可随方长圣胎肯顾此山如慧约与公西崦斸莓苔
　　游天台桐栢观　　　　　　　罗　适
　　欲访琳宫入翠微满山烟雨正梅时神仙事秘人难问造化功深世莫知海近应通三岛信年多空见八分碑身中龙虎吞天地谁肯留心继链师
　　金庭福地竟如何当日山前异事多子晋髙风传世表仙翁遗迹在岩阿三清路逺须由学九转功成岂怕魔我有玉符真诀在黄衣谁肯逺相过
　　题石桥　　　　　　　　　　孙　何
　　六月岩崖似九秋兴公辞赋好淹留杉松迤逦连华顶钟磬依稀近沃洲枕水古碑卿相撰拂云新刹帝王修高僧尽解飞金锡谁是当年白道猷
　　惠　崇
　　千寻亘絶险危歩想仙翁日上霞纹防春生雪溜空虹形离碧水轮势入青穹人世何由及惟应天汉通
　　赵　企
　　绀宇凌云接太和萦回委曲过山阿灵峯散彩祥光满寳盏浮花景象多瀑布迅从双涧落禅徒争向一梁过何当摆脱尘埃路洗去人间万事磨
　　送僧归天台　　　　　　　　左　纬
　　还寻流水去水极到天台时把碧云句寄将黄叶来石门高赚雪溪坞曲蔵梅贪看故山色不知春已回
　　次韵王似之过天台
　　彩斾揺霜宿鸟惊旋将疾苦问民情从容防厯三台遍謦欬先看数路清红日尽头思玉阙赤霞深处见瑶京信知子晋真苖裔仙籍还居第几名
　　次韵朱承事题丹丘
　　白云城郭照通衢未怕云烟属五湖万叠暮山屏自展一江春水练初铺输他夫子供吟笔没个闲人与画图子晋玉箫声已防不知笙鹤更来无
　　次韵呈天台宰
　　仆也不自知爱诗已成癖有作盈一囊无人为攟摭将求识者观千里事行役扬舲入武林祢刺久未释一日谒尚书尚书为虚席号仆以诗人声名从此得日上尚书堂见公于侍侧公时访天台颇恨未尝识洎仆将告归赠言羡好色嵗月不我留八年如顷刻俄闻绾铜符无乃慰平昔自古神仙才多居隠吏职岂不见王乔叶县飞双舄又不见葛洪勾漏留丹石付公以天台人事有中的兹山八百里窈窕多竒迹桐栢古洞天金庭在其域三灾不能侵厯数无终极景命今始兴吾君寿千亿公名亦俱传何啻登仙籍仆虽生此邦仙果未得食今日反问公何处桃花碧公疑我骨凢未肯言消息骨凡安敢辞此桃亦终覔
　　送齐上人游方
　　往究一乘法期明诸祖灯逺山衔落日空谷响残冰离物心无染谈经义有凭世人多顶礼为是石桥僧
　　桃源洞
　　刘郎何用忆尘寰旧路重寻事已难古意飘零无处覔藤萦溪色上栏杆
　　浮杯石上坐多时手弄沧浪客思迟片片落花收拾看洞中疑有旧题诗
　　青山簇簇水湾湾洞戸应将玉锁关饮罢出来红日晚一声鸡犬悟人间
　　天台道中
　　乱山深处是仙家海变桑田日未斜为有慈亲倚门望却愁溪上见桃花
　　石新妇
　　烟萝为髻雾为巾独立江边经几春无故被他呼作妇不知谁是画眉人
　　崇教寺
　　只把山为界红尘自此分竹窓吟聴雪苔石坐看云意静诗先到心清道自闻深慙王许辈猿鹤旧同羣
　　寻委羽洞
　　委羽不知何处是倩人扶上木兰桡欲寻去路花稍宻争认行云酒浪揺流水忽随山脚转洞天疑把杖头挑逡巡不觉东风晚始有仙人弄玉箫
　　宁海簿防交翠亭
　　地胜多乔木亭幽阚古墉春梢经雨合晚色过烟浓影洛琴书遍声穿户牖重鸾栖应不乆枳棘若为容
　　游九峯
　　入山须判宿不宿谩区区泉脉寻还有兰香嗅却无杉高方见直石怪不成麤若到三潭顶归时路更迂
　　天台石桥
　　咄哉桥畔客何不向前行自是君心险无从此地平银河千尺到金劔一棱倾故我诸縁防惟闻流水声
　　趋石桥初登山岭　　　　　　赵　屼
　　天梯欲上使人愁身御长风不自由下视白云生涧底仰看红日在山头共传此处迷刘阮自恐今朝犯斗牛归路似从霄汉堕却来尘世得覊囚
　　游石桥遇隠者【云辟谷三十年矣】　　　赵鼎臣
　　巨石引飞梁奔泉防纎缟行攀石上藤坐聴林间鸟兹游既物外此地即天表旷然脱尘嚣率尔慕轻矫道逢餐霞人邂逅惬幽讨絶粮三十年顔色长美好云此岩上芝可得终嵗饱盛谈山中趣似欲容吾老平生苦因循学道真不早忧患日煎熬精神嵗消槁况为官拘挛而与事纒绕悲欢相乗除失多殊得少君言防可思待我婚嫁了
　　过天台道中作　　　　　　　夏　竦
　　驱马天台路悠悠渐向晨云开忽见寺山尽偶逢人细雨踈篁长微烟古木春行行逢驿道落吹起清尘
　　石桥
　　防涧横幽石苍然古木隂欹危接山觜迢逓过云心峭壁旁千仞飞流下万寻秦人若驱防蓬岛路非深
　　秋日登巾山懐道人　　　　　舒　亶
　　不见风流李谪仙彩牋谁继碧云篇黄花零落芙蓉老惟有青山似去年
　　石桥　　　　　　　　　　　李　錞
　　两溪合派一桥横似雨声喧瀑布倾茶防成花金蘂嫩香焚飞篆蕙烟轻天宁贤圣空中望佛国山林路上行洗涤尘懐旧肠肚自新省悟利兼名
　　【原阙】　　　　　　　　　　　叶清臣



　　游石桥　　　　　　　　　　张　扩
　　乱山云冥蒙脩径石盘错声闻住世界窟宅遍岩壑我行适过雨万籁响天乐石梁定鬼设险滑不容脚临流輙生怖政堕葱韭恶犹忻昙花供尚及荐杯酌分尝不敢余稽首谢发药
　　成大亨
　　昙花亭下卧晴虹两瀑交流雪喷洪已许银灯观濬壑未瞻秋月印长空龙盘脩牓千峯霁金吼霜钟半夜风念我宿根惟德本为除冥障与心通
　　题佛陇　　　　　　　　　　陆　焕
　　天下纷纷吹战尘我来佛陇悟修真依然猿鹤如相识知是山中几世人
　　题黄岩妙智院内照庵　　　　赵　抃
　　山老榜庵名内照掩扉黙坐从观妙欲知毕竟事何如无量寿光逾两曜
　　题仙居县南峯　　　　　　　郭明甫
　　山光竹影交寒辉下有碧浸吹涟漪沙痕隠隠白鸟去石声凿凿扁舟归蕙兰发香禅味远云雾吐秀人家稀须知春事不可挽杜鹃已绕林中飞
　　天台夜雨作　　　　　　　　姚　寛
　　瘴海远粘天山城集暝烟春潮生蛤晕【土人谓蛤一潮生一晕】夜雨长蜗涎灯几花时落风帘客未眠平生懐此地今夕意茫然
　　行诸山道中　　　　　　　　陈公辅
　　我曾天台游于今四十载一朝忽复来时节如有待形骸觉老景景色殊不改雨中寻旧迹触目云靉叇岩瀑落千寻涧花纷五彩崖深藓苍苍溪浅石磊磊昔时所未到足力胡可殆要当至絶顶直下小沧海兹山八万丈端的不吾绐伟哉造化功疑若有真宰黄精煑堪食茯苓良可采何当诛茆居此志终有在
　　游普庆院
　　满目云烟万叠山梵宫深锁翠微间市朝多少纷纷客输却僧家一味闲
　　天封瑞云阁
　　晴云汉漠水潺潺危阁春归白日闲若问祖师消息处眼前环列是青山
　　侍先人游石桥　　　　　　　沈　晦
　　一别台山四十年石桥风景尚依然慈顔不见身空老感恨多如涧底泉
　　留题紫岩寺
　　松岭枫冈势接连梵宫危傍紫岩前夜深钟磬敲清月日暮偻台锁淡烟大抵登临须有分不因迁谪到无縁一程已见佳山水何惮东川路五千
　　为爱溪山着意寻因行每每便登临寒窓夜乆陪僧话一阵西风月满林
　　望天台山二絶　　　　　　　陈　恬
　　嵩阳不得到华顶可徘徊当知吾性分自有一天台气骤烟云速风飞山岳摧神游八极表何必访天台天台郡读道经寄明逸十絶　　任太初
　　十匣琼文一炷香清闲把读兴何长终须为覔王乔信与寄明晨夏侍郎【王乔谓王子乔也得道于天台山明晨侍郎仙官名夏馥尝为之出真诰】晴槛远分天姥雪幽时入栝苍云髙闲有味无人爱手把仙经只忆君
　　杨许灵书万古传东明公本是真仙他时载防终夸向一月曽游四洞天【桐栢赤城栝苍盖竹俱在天台郡之侧左】
　　西升读彻讽南华琴劔萧条似道家羽客不来来忽见定应相劝学餐霞
　　吟斋一迳雨苔斑门掩羣书白日闲还似三茅与诸许当年寂寞住空山
　　春潮城郭海霞岑讽罢黄庭即纵吟谁向贰卿同志説掩扉还似卧云林
　　寳篆慵看玉瑟横忆山无睡过初更却思重向天台宿瀑布岩前看月明
　　自喜寻真得妙门双瞳日月照乾坤凭谁説向陶景华盖云深晓又昏
　　掩巻开扉海月生静思潜喜复关情赤城桐栢俱游了只未乗轺到四明
　　寒山叠叠雪冥冥独坐丹丘古驿亭自觉近来心骨徤因看十匣洞真经
　　天台石桥　　　　　　　　　赵　湘
　　白石峯犹在桥横一径微多年无客过落日有云归水净苔生髪山寒树着衣如何方广寺千古去人稀
　　天台思古
　　游人行尽天台路仙家杳杳知何处惟有山前一派溪落花依旧流春暮
　　天台妙莲阁　　　　　　　　张舜民
　　休论雪窦与云峯且看天台劔防丛万水千山来阁上一花六叶见池中谁将色界填空界不离香风席祖风有底妙莲谈不尽却成赋笔与兴公
　　【原阙】　　　　　　　　　　　陈尧佐

　　赠天台僧　　　　　　　　　江　为
　　白髪经年复白眉斋身多病已无机曽来越客留诗板旧识蕃人送衲衣岩窦夜禅云树湿石桥秋望海山微结庵更拟寻华顶晚嵗应容扣竹扉
　　亷上人归天台【亷公与秘阁黄少卿相善】　　杨　亿
　　旧住赤城华顶峯桂岩芝崦白云重弥天曽并习凿齿入洛因寻陆士龙寒烛伴吟经腊雪雨花开讲过中钟浮沤一念归心起本寺房前见偃松
　　择良上人归天台
　　片席然犀经水府几程登陆望霞标吟情晚日繁云合归路秋风宻叶凋行道六时庐岳漏浮桮千里浙江潮旧房宴坐观空后香积多年饭顿销
　　送蔡骃守天台　　　　　　　蔡　肈
　　天台四万八千丈玉京五城十二楼欲乗西风跨独鹤直渡南斗骑牵牛麻姑长爪快搔背巢父投竿应掉头广文物色分留在二妙能诗肯罢休
　　石桥道中三首　　　　　　　卢　襄
　　牛羊日晚下烟坡病眼看花手自摩千里家乡曽梦到一年风景最春多樽前有酒须相覔眼底无愁可奈何王事虽劳吾敢惮犹胜乘雪下蓬婆
　　枕底鸡声月影残揺鞭驱马上防岏路高蜀道九折坂水急香山八节滩茶异雪花生筯底眼明金雀舞林端凌晨只怪貂裘薄山近天门分外寒
　　足根重茧寸心灰故里田园好在哉晚浦横舟芳草逺废墙经雨小桃开须知鞭马骎骎去不是寻春得得来多谢残年足公事因将香火访天台
　　天台道中　　　　　　　　　汪　藻
　　孤程逐鴈飞茫茫平野见人稀水纹萦石作虫篆麦陇挂山如衲衣日月尚留沧海照山川盍防翠华归春风自满江南岸不管人间万事非
　　闻金兵入明州宿黄岩县山奥寺
　　已怯惊潮渡还忧复岭登逢人多问数投宿只寻僧野饭农夫恠山行稚子能莫虞南阻海诸将解飞腾吕丞相自天台寄示退老堂诗巻赋此
　　心如金石气如虹整顿乾坤指顾中挽去蹔成调鼎事归来还作钓璜翁东山胜饯今人见西洛耆年几客同圮上一编浑未用赤松那得便从公
　　我公英爽笑臞仙来占东南古洞天几度倾身安社稷一朝袖手向林泉长劳海内簮缨望小作山中杖屦縁谩使吴儿生意气凉台燠馆记他年
　　留题巾山明庆塔院　　　　　钱　昱
　　数级崔嵬万木中最堪影势似难同栏杆夜压江心月铃铎秋揺岳顶风重叠尽櫩遮世界稀疎清磬彻虚空有时问着禅僧路笑指丹霄去不穷
　　舍弟书来索近诗　　　　　　陈　克
　　溪上秋风浊酒杯白头羞见菊花开夫耕妇馌吾将老弟劝兄酬子不来霜露终身思建业云山何处是天台百年懐抱今如此纵有诗成似七哀
　　天台续集巻下
　　天台续集拾遗
　　诗一首奉送崇教大师归天台山寿昌寺
　　杨　亿
　　暂别云山已及方袍初日耀兰芽吟诗池上生春草説法庭中散寳花桂檝去依随岸桞松轩归赏赤城霞御书满箧新颁得应向三吴到处夸
　　七言八句诗一章送崇教大师南归
　　陈尧叟
　　能名浄行达皇闱振锡携瓶出翠微恩重冕旒曾召对情髙云鹤却同归防思莲社寰中结杯泛潮风海上飞不是清时未陈力便堪随去扫岩扉
　　送崇教大师回天台谨吟七言四韵诗一首
　　阮思道
　　碧云髙价彻天涯珪璧清无一防瑕双阙再承新雨露三吴重赏旧烟霞水轩散味朝贤句松院分尝御府茶闻説赤城终未见尽图何日寄京华
　　送崇教大师归天台谨吟七言四韵诗一首
　　范贻孙
　　名僧髙隠尽修行人説吾师最出羣新向天台承帝泽便朝梁苑谢明君几程烟水趋丹阙一院杉松鏁白云却泛轻杯旧山去石桥秋月防声闻
　　恶诗五十六言送新崇教大师谢恩后归旧山
　　赵　况
　　振锡携瓶谒未央薜萝衣湿惹天香晓辞丹陛君恩重笑指旧山归路长何处漱泉吟夜月几程闻雨宿云房他年松下敲门去应许尘襟拂石床
　　奉送崇教大师归天台
　　梁　鼎
　　谈空玉殿君恩厚归兴兰舟泽国賖禅室冷思沧海雪吟楼晴忆赤城霞经吴屦滑当梅雨到寺衣香近桂花深愧尘缨未能去石桥煎瀑共尝茶
　　谨吟七言四韵恶诗一首攀送崇教大师归天台
　　寿昌寺　　　　　　　　　　刘少逸
　　道髙尘俗住应难携锡东归暑未残紫殿已承新雨露白云终忆旧峰峦孤村路僻牵吟远峭壁泉飞入梦寒满箧御诗兼御札到时松院与谁看
　　予得此七诗于会稽鬻书者十年矣今偶在箧中刻之天台续集后杨梁二公诗虽已载集中【阙】










　　钦定四库全书
　　天台续集别编巻一
　　宋　林表民　编
　　登台州城楼　　　　　　　　夏　竦【字子乔文庄公】
　　楼压荒城见逺邨倚防衣袂拂苔纹猿啼晚树枝枝雨僧下秋山级级云招客酒旗临岸挂灌田溪水凿渠分洞中应有神僊窟缭乱红霞出紫氛
　　桐栢观
　　鸟道寒藤结洞门苍藓深楼台在山半松桧出云心土煗春常久峯高月易沉羽衣祠太一香冷石坛隂
　　国清寺
　　穿松渡双涧宫殿五峯围小院分寒水高楼半落晖叶从金地下【寺东北峯有智老金地道场】云向玉京飞【寺之西洞有玉京天】欲问西来意谁传智老衣
　　灵溪
　　剡东溪溜合一贯天台白鸟防滩下青山倚岸回波心晴景动渡口晚烟开咫尺通沧海千帆自去来
　　送人
　　野色兼行色长亭一送君束书登古路重茧踏寒云山过天台小溪临婺女分流光须强学当宁正崇文
　　送马道人归天台　　　　　　张　咏【字复之乖崖翁】
　　逢山长欲便辞荣见说天台益自惊絶顶要归终久住此时无计伴师行囊携鼎药身难老路接仙桥眼更明莫笑宦途滋味薄五湖曽有片帆轻
　　送魏道士
　　江上萧萧木叶飞天台狂客杖藜归莫嫌俗吏勤相顾曽是嵩阳旧揜扉
　　玩师求诗归台州　　　　　　周行已【字恭叔】
　　越鸟栖南枝胡马依北风人生亦懐土安能长西东玩公白云老方丈凭髙峯忽为万里逰应縁来晨钟君防伊与洛二川日溶溶逝者亦如此流转何时穷我居谢公山天台一水通莽莽宇宙内那知忽相逢尘埃识眉宇觉我耳目聪暂来还复去有如无根蓬令我长叹息不得久相从侧身鸡鹜羣仰羡髙飞鸿
　　赠天台冲寂道人　　　　　　沈　括【字存中】
　　闻说能文山阁老比年幽兴着林泉自开鹿苑知何日不向虎溪今十年寥寥清言坐中士皎皎寒月山间天不堪世俗防支遁曽有篇章忆惠连
　　送罗正之年兄出使二浙　　　张舜民【字芸叟浮休子】
　　玉麈助清谈金貂饰髙位二物已杀身无乃生民累君为使者官犹作农夫事随轩载畚锸一心唯度地惟梁及济岱潢污变滞穗五食反无鱼黄牛如象贵凡人畏辛苦君处乃乐易富哉太伯墟呉越之委积二年苦昬垫灶臼成蛙肆一日死百人官司但熟视不获乃命君物议已为迟君其尚勉旃副彼朝廷意若为濬泾洪可得露城市诛其姑息人戢彼因循吏死者不可招在者如何置赴海与壑邻实系君之智君家本天台立身颇勤勚一生在州县晚嵗称宪使南人重衣锦今尔实自致弭节拜坟墓椎牛设乡遂翁媪上篱观挥零复嗟喟或曰罗家鬼今日乃如是伊予出西北仕路每相值交代又同年莫予论自契嗜好无不同出处亦相类天台与四明一生游梦寐澹荡秋风中都门把归袂行与兴公游闲过贺老醉二客傥有言因风幸相寄
　　同前　　　　　　　　　　　赵挺之【字正夫清宪公】
　　相逢三十春欢宴殊未足都门今见君行意一何速正之南国秀徳业素所畜才名振京师贤逹竞推毂当年诸邑政惠爱春兰馥惟思结恩信几欲弛鞭朴一朝使王畿茂草鞠圜狱髙懐富经纶余事归简牍风骚入冥搜落笔动盈幅忠诚人所懐正直神介福轻舟扬髙旌锦袂耀乡服西风浙江逺秋色方在目欢声溢闾巷喜气霑僮仆东南嵗仍饥仁主意方属君才固有余足防赈疲俗行闻变潢潦千里尽平陆功成办归装来赴严君促
　　同前　　　　　　　　　　　吕穆仲【阙】
　　锡马恩随汴楫浮过家身近石桥逰勤劳王事甘胼手磨琢风骚苦白头浙水鱼龙移窟宅浚郊陂泽变田畴使君亮直人知少好笑封侯曲佀钩
　　同前　　　　　　　　　　　范　钺【阙】
　　紫泥封诏出蓬莱直指东南倚宪台千里忽惊霜斧去百城争望锦衣来淛江气象心先到呉俗奸媮胆欲摧天姥旧山还好在应寻乡老一裴徊
　　交翠亭宁海簿防　　　　　　左　纬【字经臣】
　　地胜多乔木亭幽阚古墉春梢经雨合晚色过烟浓影落琴书遍声穿戸牖重鸾栖应不久枳棘若为容
　　次韵赠叚徳公
　　宦游初谓江南好不道淹留十载余官职任卑终傲世俸钱虽少尚収书天台旧俗思重借于浦同官忍独踈纵使北归犹识路滏阳三径近何如【公镃州人金人经由之地】
　　避冦即事十二首
　　凶贼起何暴数州俄见残杀人空骨乱闻者为心寒世治官军怯城孤守吏难天兵何日到泪眼望长安遥闻乌合辈数十破钱塘故是升平久胡为守备亡天诛初不暴贼势尚云张作过古来有未冝忧我皇避地绕天涯艰难两鬓华逢人惟问贼有梦只还家几处防枫叶今朝见菊花客衣寒更薄日暮在平沙消息苦无定转移难预言起防残月色行绕乱云根饿久百骸劣啼多双眼昬天涯迷去路谁为我招魂草暗迷人迹山空荅履声夜眠温石去朝防束薪行骨肉长嬉笑交朋每送迎回思无事日已恐是前生失所何迁次江湖信足行朝廷自多士天地只孤生已是无归处何须问去程甘心委沟壑回首恋升平移家入空谷十口堕荆榛猛虎欲当路怪禽如唤人死生吾有命幽独自伤神泉石非无意终身愧隐沦转徙不知处乱山逢掩扃断崖飞虺蛰枯木乱鵶腥莽苍人烟防黄昏鬼火青夜寒长饮泣安得壮夫聴寂寞空山里黄昏百怪新鬼防深涧哭狐出壊墙频小雨俄成霰孤灯不及晨开门谢魑魅我是太平人借问今何所空山号白龙秋声凄万窍雪意黯千峯俛首烧残叶披衣聴防钟生涯都付贼只有一萍踪无路扫妖氛掀髯倚碧云草茅难报国畎亩敢忘君民业稍云复贼巢犹未焚老臣筋力尽洒泪对三军太平无可议妖孽欲何求未足烦天讨然犹假庙谋鹰扬谁敢抗鸟散类难収首恶闻犹在王师愿少留大观戊子秋七月大雨洪水薄城几至奔决太守李公出祷城上即刻雨止水势为杀而民获免焉因叙其所见为古体诗五十韵且言台之城不可不修也
　　立秋亦云久凉颷何参差蓐収气力弱炎帝从见欺赤云热于火反甚盛夏时隂阳互击薄变动不可期风歘巻地急雨如崩梨屋瓦逗飞鸟云柟棼乱丝暗恐江汉覆又疑山岳隳百川肆横流倐忽漱城陲居民类烧蚁惶恐不自持为鱼在顷刻呼呌声何悲我公初不动徐问其所为防谓吾在是水其为民疵驾言径徃视朝服来登陴狂澜吼而至公亦为兴咨端笏扣头立逡巡防致辞公辞殆未毕水还疾如驰回首望黑云忽焉见明曦雨师不得逞风伯无所施少皥独行令旻天青四垂吁哉是可骇神速至于斯苍苍其天乎所聴信已卑公言我不闻岂谓天闻其古人称至信水火蹈不疑天人虽限絶脗合无由私宋景出言三荧惑为之移今公不待再水灾迄免罹惟公古君子诚信本天资行藏即造化神速固其冝嗟我海邦民此患常羁縻徃嵗雨暴作水行适及榱城壊而水入黎民无孑遗官府一朝废所亡盖不赀朝廷痛民害大为筑城池中间水屡溢几乎与城夷城坚水无隙民处不复危今则城已敝阙落空残壝如闻去嵗冬我公闻上司此实民之急请从官缮陴上司仅省费移牒犹难之民心日懔懔见雨常颦眉但恐水不至水至决不支前日果见此必知其死随又安知我公有道众莫窥捄汝于沟壑夺汝于蛟螭举眼防三光措身于两仪公徳大如许汝知乎不知恶虖汝至愚岂能事逺思此城苟未修此患终未离明年公且去水来将赖谁愿公尚怜汝再请而勿辞城修有二利官帑皆在兹
　　避贼书事十三首
　　凶贼意何惨杀人焚其庐我命虽仅免我家已为墟譬如巢南鸟巢破不得居朔风吹黄草飞去将何如生长城市间吾其患驱逐贼火俄涨天举家如奔鹿入山恐不深但冀免杀戮贼平无所归独倚青松哭懐寳恐吾累蔽形何可遗囊衣入山谷势急还弃之及至出山日秋风吹树枝免为刀兵鬼冻死冝无辞贼来属初夏逃去穷幽荒山深松萝宻野旷草木长蟒虵大如树见我不忍伤贼固不如蟒害人无善良搜山輙纵火蹑迹皆操刀小儿饥火逼掩口俾勿号勿号可禁止饥火弥煎熬吾人固有命困仆犹能逃十迁昧南北终嵗在路岐霜坚齧我足风冽剥我肌艰难固其分衰老难支持白骨乱荒草百迁亦不辞东邻有老人金玉富无敌恶贼一朝来弃之如瓦砾性命虽尚存见人无顔色老人自不思本为大盗积保城恃义兵悮事真可惜国家久升平谁复覩锋镝一旦驱市人纷然冒矢石逢敌先弃戈罪之不可得妻儿共一区日夜谨相守遥惊白旗来不觉四散走汝死吾不知吾亡汝何咎隔林闻哭声相见真成偶今我有三子欲谋分置之庶几一子在可防収我尸老妻已咽絶三子皆号悲生离过死别不如还相随妖贼本蒸民忽尔为猪豚王师一日下割剥恣防吞食尽固其所恐伤仁圣君招安俾复业亦既不是人有女衣已穿顔色犹自好无食来几时呦呦哭荒草问之谁家女低头未忍道前山欲黄昏吾行不暇考嗟尔逰宦人弥年住京阙尽室寄东南一朝闻贼发道路已不通音书多断絶朔风满长安日夜成华髪
　　防侄誉
　　忆昨宣和末羣凶聚韦羌【洞名】一朝逻巡尉州县皆皇皇居民弃家走老稚纷抢摪我时遭刼逐与子空相望及兹建炎始叛卒起钱塘初闻杀长吏寻亦及冠裳死者不为怪生者反异常子在贼围中不知存与亡出处虽异域阽危多备甞骨肉非不亲患难各自当回思见贼日岂谓免杀伤安知出深壁犹得还故乡争言不死状失声惊四旁余生偶然遂万事皆可忘防我试新秫放懐坐中堂庭梧露蹖碧砌菊风催黄年华意未晚蟋蟀已近床对此复何待五觞至十觞歌声咽寒月舞袖破夜霜岂无少年态一醉乃尔狂此徒为酒使酒力安得长灯影照鬓髪百忧在中肠干戈时未息盗贼势益张与子归何处相防两忙忙
　　送方尉还任
　　平安耿耿念庭闱乞假言旋谢式防应向门前留彩棒却来堂下舞斑衣流花洞口春将近盖竹山头雪已晞闻说后年官始满不知重到几时归
　　懐天台　　　　　　　　　　谢　伋【字景思】
　　有妹有弟奉亲慈我因官事独此縻涛江身隔一万里永日心思十二时恋豆岂能劳逺驾临流端欲赋清诗故山尚有茅茨旧端防何须更拂
　　题郡治玉霄亭【时曽宏父为守】　　　　王亷清【阙】
　　忆昔新亭敞玉霄使君髯舅意飘飘春风防灔黄金琖明月参差紫玉箫歌吹旧踪空草木风流闲话属渔樵凭防无限悲凉意寂寞寒江落暮潮
　　登师欲东归因成五言　　　　钱惟演【字希圣】
　　谁谓元戎幕今同长者家一音闻说法五叶见开花久住生车耳因闲长道牙方期注金防休梦赤城霞
　　送从进长老归天台　　　　　钱惟济【阙】
　　枢府多年识相毫又飞镮锡出神臯霞标起处瞻鸳刹风信平时过鹭涛月露空蒙迷桧檝天香芬郁湿兰袍
　　道猷法窟从兹【阙　　　　　　　副枢尚书门僧久寓京国赐衣而行】
　　懐天台隐士　　　　　　　　王尧臣【字伯庸文忠公】
　　先生高蹈晦嵒扉沐髪晞阳逺帝晖自是鸾皇终【阙】鱼鸟便忘机江鳬泛泛随波逺朔鴈冥冥避弋归
　　他日【闗】　如应聘梦魂休绕故山薇
　　题石桥　　　　　　　　　　苏　澥【阙】
　　连云霭翠叠重重直下双溪拥霁虹荣辱自分山色外利名不到水声中清凉世界随心现方广楼台遂感通愿侍千僧共谈麈拨开陈障出樊笼
　　再逰宁海浄土院　　　　　　周　弁【字君仪】
　　一径隂森入翠微翠微深处见禅扉倚云殿阁金相照蔽日松杉碧四围竹引涧泉寒绕屋雨蒸山霭润侵衣十年逰宦今重到景物依然旧识非
　　书台州上方不出院僧壁　　　李　邴【字汉老】
　　不下山来十四年区区笑我走尘寰只应后夜经声寂明月清风自徃还
　　次韵台守子莫见赠　　　　吕頥浩【字元直】
　　去嵗乘桴暂得闲忽惊三命促登坛向来彊健思投笔老去衰迟懒据鞍玉帐梦回烽燧晓水乡春尽鐡衣寒海山深处幽栖地为我经营竚挂冠
　　次韵沈元用游天台三首
　　出处何劳问大钧如公材器畧铺陈谈兵玉帐诗书帅演诰纶闱侍从臣万叠名山聊寓目一方仙宅勿藏身中原未复须留念先入夷门渐入秦
　　山居犹不厌山行石磴欹危步履轻夹路不闻双阙在幽岩应有五芝生春寒未放迁莺啭风暖先催布谷鸣我欲营茅留俗驾无赀谁寄孔方兄
　　前麾转防阵旗红二纪穷边一梦中曾拥雕戈思却日屡乘鐡马聴嘶风谁怜老去三春病自觉闲来万虑空满路落花归鴈后勿令书疏不相通
　　次韵台守刘仲忱
　　瓦桥倾盖暂徘徊自渡江南迹屡陪衰谢未能高隠去依栖还傍故人来青蒲谏诤推公望皂盖承宣屈大才但恐政成公促召异时懐抱向谁开
　　登巾子山寄懐韩嗣夫
　　几年踪迹共飞沉自渡江来幸盍簪奉使久违常恨别闲居无梦不相寻勒功钟鼎经纶志混迹渔樵老退心篱菊正开家酿熟一罇何日得同斟
　　将至天台马上口占
　　东归顿觉马蹄轻竚望天台景色新遥想故园芳草盛一畨桃李又烘春
　　次韵郭传师宠寄闲居之什
　　小隐丹丘郡安闲世虑空运筹边阃帅昭代将家风牙帐霜矛白賔筵舞袖红何时同把臂醉伴钓渔翁
　　建炎丞相成国吕忠穆公退老堂诗
　　观文殿大学士左银青光禄大夫提举嵩山崇福宫李纲
　　猎得非熊自渭濵钓璜赐履定前身功髙浴日千门晓力巨回天万国春蹔辍岩廊调鼎手来为林壑采芝人片帆云海无多地叹息何縁厠末賔
　　周遭叠嶂俯清流卜筑园亭事事幽春日莺花随衮绣秋风松竹转旗斿谢公终为苍生起裴相聊成緑野谋圣主思贤方仄席未应长伴赤松逰
　　新安居士汪伯彦
　　尚父重来国有瘳再移双袖揖浮丘进为初迫人间世退老仍懐天下忧娱戱烟霞资辟谷栽培松菊助吟秋天心此欲中兴去蕙帐山猿恐莫留
　　脱冕遗轩息万縁归来闲地作神僊涉园靖节初成趣得志庄周正乐全物外情随云鹄举尊前身旁海鸥眠功成者去天之道知退如公法自然
　　燕南三世识非罴谋防江淮见吐竒千载五龙扶日毂十年两袂各天涯知公卜筑聊如此嗟我求田昧所之遥想园亭賔客防梦飞胡蝶到芳帷
　　资政殿大学士左中大夫提举万寿观兼侍读张守
　　大老归周庆有源中兴吾宋属云孙五龙夹日三辰正一虎当溪百兽奔何事云山遽招隐向来金鼎厌调元追锋早晚求黄髪三径还荒靖节园
　　闻道抽身向急流海边暂舣济川舟功存社稷推元老人向渔樵识故侯緑野江山供笑傲赤松俦侣伴淹留闲棋小酌懐畴昔清梦时追杖屦游
　　资政殿大学士左中大夫提举临安府洞霄宫王绹
　　尚父风猷袭后昆复生贤相绍髙门白麻恳避公孤贵【辛亥季秋麻制告廷进拜少保公辞甚力乃授特进】黄閤屡辞机务繁再入经纶劳鼎铉乍从觞咏乐山樊功名终始追前哲羙播青编望益尊
　　巨力曽扶国步安功成犹未鬓毛斑天心正佑宋无极人意讵容公久闲裴令纵能娱緑野谢公可是老东山何当皷櫂轻千里欵奉清谈宴俎间
　　资政殿大学士左中大夫提举临安府洞霄宫李邴
　　晋公伐叛致太平归来緑野勤经营沉沦不复经济意晚节更为人所评文饶佐武取河朔平泉草木罗清英功成未尝一寓目镵石作记空传名何如堂堂渭川老倔起自与天扶倾嵗在作噩骇机发忠臣愤叱思殒生氛埃不为紫霄蔽日月却向黄道行壮年鐡衣勤汗马白首金鼎调和羮张皇国威起頽压约敕吏蠧归章程羌戎破胆思寻盟盗贼脱甲来输诚辕门诸将指呼耳公有胸中十万兵锐然请老樊小圃防席却与渔樵争烟霞放目傲轩冕水石步屧遗机衡虽然四海望不置褰旒下瞩熈皇明宣王于今事北伐周公不日歌东征迎还两宫天地庆扫洒六合风尘清是时公归乃可耳岂得遽适羲皇情祝公寿考如卫武百嵗箴儆谋羣卿祝公功名如郭令身与庙社同安荣忠诚向来金石贯勲烈遂将天壤并宅年升堂奉杖屦愿留隙地诛柴荆但令公孙肯开閤不用野王来抚筝
　　资政殿大学士左中大夫提举嵩山崇福宫张澂
　　均秩归来一品崇赤城新墅焕仙风功存社稷今全徳身佩安危本至公宁似乐天丹灶破不令北海酒樽空中原未靖戎氛恶防有訏谟沃舜聪
　　背郭堂成乐趣真碧油幢下海山春谁知种木十年手元是擎天一柱人久矣威名彰草木行须谈笑静风尘宁容巾屦长闲逸即防金瓯宠数新
　　端明殿学士太中大夫提举临安府洞霄宫韩肖胄
　　两持魁柄辅皇图退隐林泉嵗再除勲烈早推戡难际精神不减渡江初遥知台岳灵仙窟雅称磻溪将相居好在先声震南楚【进拜潭帅命】一堂风月暂踌躇
　　煌煌衮绣伫归周卜筑宁容便退休济上风烟移髣髴浙东山水占深幽清樽【阙】
　　知公志在复神州
　　左中大夫充徽猷阁待制提举临安府洞霄宫黄叔敖
　　今代勲名第一人聊从小筑蓺松筠风云天上千龄运雨露人间万井春莫倚丘园甘独乐须知海宇仰洪钧行闻勉为苍生起衮绣来归耸搢绅
　　望隆江左谢太傅功冠淮西裴晋公何事东山却髙卧空余緑野想遗风矫情镇物端谁佀晚节全身与俗同再拜祝公循徃辙中兴周室赖元功
　　左太中大夫充徽猷阁待制提举江州太平观钱伯言
　　今代麒麟第一功十年勲徳与天通岂知乐圣衔杯地长在重溟倒景中避宠不妨成逺别养花无意在珍丛角巾私第何须问自有公言满舜聪
　　顿令台岳发羣花名圃初成将相家云母久遮黄閤座绮疏新照赤城霞调羮梅子生无数遵渚鸿飞去有涯见説樽前富佳客亦应思我醉时挝
　　徽猷阁直学士左中大夫提举江州太平观洪拟
　　富贵功名岂易量暂休聊洗十年忙赤城山下林泉美退老堂中日月长种竹几年心未厌栽花经日手犹香一丘寄傲真吾事何必懐归问故乡
　　千载明良不易逢退居谁不慕髙风香留鐡砚韦编上春在金罍玉斝中鼇足共知曽立极龙韬犹欲倚平戎追锋只恐来相继行防东山起谢公
　　徽猷阁直学士左朝请郎提举江州太平观李擢
　　紫枢黄閤再登庸万物无心付至公独扫埃氛开日月坐令寰宇转雷风辞荣身逺机衡外扶世功余竹帛中林壑未应穷胜事岩廊仄席待平戎
　　四海仪刑瞻衮绣十年鬓髪映金貂角巾羊傅回东路野服裴公过午桥谁与从容陪杖屦不妨谈笑狎渔樵传闻乙夜懐长筭行防丝纶下九霄
　　徽猷阁直学士左朝散大夫提举江州太平观胡世将
　　云水郊深退老堂公来野服换龙章四朝尽瘁身犹徤一徳同寅福未央小隐聊堪供放浪神州终倚致平康功成他日归休地海表家风有故乡
　　卜宅他乡得偃休忘懐遇坎复乘流功髙天地云龙防心寄丘园水石幽墨客骚人多赋咏金堂玉室纵追游公今问舍真无负自是豪英百尺楼
　　左朝散大夫充徽猷阁待制新知静江军府事胡舜陟
　　中兴将相上凌烟社稷元功孰敢先万物生春持斗柄六龙回驭取虞渊中书方记汾阳考南国俄乗范蠡船却向园林新栋宇聊将胜事继前贤
　　为闻仙伯隐丹丘三径新开结胜游庭戸招呼松桂月樽罍追逐芰荷秋晓猿夜鹤空留恋风虎云龙自应求已拥帅旄将入觐运筹破敌此归休
　　左朝散郎充徽猷阁待制提举江州太平观赵思诚
　　抗章恳避公槐位卜筑千岩紫翠间园锁幽深佀僊境堂开华丽逺尘寰貂冠虎骑荣新宠云阁琼台许暂闲帷幄谋谟待元老未容髙蹈占东山
　　经济竒谋有祖风渭川卜猎旧非熊风云遇防千龄运社稷扶倾万世功偃息郊园酬雅志咨询庙筭简清衷更须整顿乾坤了緑野归来効晋公
　　左朝奉郎充徽猷阁待制提举江州太平观李正民
　　将相勲名纪太常旌旄聊驻水云乡栽培草木平泉里放浪琴书緑野堂身徤未应亲几杖公归正欲望轩裳东山谢傅风流在盛世齐称在海傍【世传谢安石东山去天台不逺故云】左中奉大夫提举临安府洞霄宫胡邃
　　名重功髙服搢绅精神图画在麒麟去提黼扆还天子归与园林作主人三径松筠供啸傲一堂风月替嚻尘时平自有无穷事谁解如公早退身
　　戡定兵戈古所难盛名何啻重于山収身矢石征诛外放意林泉杳霭间曽是神龙犹解蛰岂惟飞鸟防知还上方当宁思元老正恐询谋未许闲
　　左朝散大夫充徽猷阁待制提举临安府洞霄宫江常
　　玉室璿台奉宴居醉吟风月在方壶山川大抵因人胜出处由来与道俱斟酌古今归奥学扶持宗社属嘉谟区区却笑陶元亮只把南山入画图
　　左朝请郎充秘阁修撰权徽州曽统
　　黄閤重来迹已陈东山高卧趣还新尘埃偪仄人间世风月虚闲物外身得意樵渔方共乐忘机鸥鸟自相亲聊将玉铉调元手散作郊园万木春
　　退老堂前花木深功名摆落事幽寻烟霞啸傲平生计风雨帡幪四海心嵗晚松筠无改色春归桃李旧成隂行瞻衮绣回东路蕙帐空余夜鹤音
　　左中奉大夫充秘阁修撰提举洪州玉隆观徐公裕
　　注意惟闻简帝心聊成退老寓登临放懐緑野岩瞻重寄傲平泉国念深海濶水云和岛屿时清钟皷乐园林谢公岂久东山趣天下苍生傒作霖
　　国栋帲幪不日成天河星斗宿檐楹台符影烛江山丽赤舄光临草木荣猿鹤从今惊夜帐盐梅行复作和羮衰顔白髪尘埃客狂斐裁诗继颂声
　　左朝奉大夫前知广徳军事谢升俊
　　当年直奋渭濵渔逺业端为万世图戡乱功犹存社稷爱闲身已到江湖竹间便好开三径池外何妨架一区从此标名为退老时将杖屦许谁俱
　　再造功成不自居玉墀长见咏归欤青山流水防无厌【坂公独乐园诗】燠馆凉台兴有余【裴公緑野堂事】天子时时思旧徳苍生日日傒新除黑头便上锋车去遥想槐庭席正虚左朝请大夫直秘阁新知荆南军府事薛弼
　　济南从古多名士崛起臯防蓟北空君喜有堂堪逸老上嫌无职可酬功苍生日愿起安石緑野今难留晋公盛烈屡勤铭鼎鼐龙韬犹冀感云风
　　卜筑追寻九老逰江南最好是丹丘乞将金鼎调元手蹔向磻溪理钓舟东閤蚤延天下隽画堂春鏁海中洲它年共防车书一举目山河笑楚囚
　　左朝请郎主管台州崇道观陈公辅
　　经营堂宇近江濵退隐功成名遂身门外鱼龙欣得地圃中花木暖藏春也知朝野思贤相聊借湖山作主人谁谓周公骄且吝坐间无日不延賔
　　平昔勲名絶辈流正闲赢得去寻幽春风陌上飞千骑晓日林间映九斿闽岭何妨传雅咏【丞相李公居闽中公多与倡和】龙庭行即告嘉猷愿将屡秉钧衡手留作它年几杖逰右朝请郎充江南西路安抚制置使司防谋官庄绰
　　力辞富贵回天上不事楼台起宅中问道但懐重舍盖对优宁与独延崇精神宛佀初平蔡信宿那应久在东帝念中兴思旧徳未容髙枕北风
　　左迪功郎台州州学教授陈棠
　　黄閤雍容静塞尘凌烟功就便抽身三年暂别长安日五亩来追独乐春槐鼎政须还国老谿山聊且慰骚人佀闻天语传中使行告廷神设九賔
　　解组归来万事休买茅初葺一堂幽緑筠晓月揺苍佩红树春风散防斿鸥鹭心情虽退老麒麟图画正绥猷行防驰驿趋丹陛趂取闲时秉烛逰
　　左朝奉大夫充徽猷阁待制提举亳州明道宫郑望之
　　熈陵甞赋钓鱼篇意属磻溪旧所传【国史吕正惠公参政因曲宴太宗赋赏花钓鱼诗云欲饵金钩深未逹磻溪须问钓鱼人意属正惠未几拜平章事】治世代天今六相中兴扶日跨羣贤【本朝吕氏入相者正惠公端文穆公防正文靖公夷简申公公着汲公大防暨公】已栽桃李满天下更卜林泉占海边不佀东山携妓女一觞一咏度长年
　　一从奉得去年书报道江山已定居【乙夘春奉钧翰云每读杜诗岩老真
　　无事江山　阙已定居】　　　　　　　　　辋川图君臣终始如公少将相声名自古无何日雍容陪杖屦松风山径竹篮舆
　　降授左朝请郎前知藤州军州事侯彭老
　　姓名已冠凌烟阁杖屦初临退老堂任重晋公逰緑野放懐忠献醉安阳园林选胜规模逺丘壑偷闲气味长借箸更资恢复防始应归此乐时康
　　扶出离明一洗光凛然忠义合穹苍天教世祖中兴汉人服汾阳再造唐道大耕莘同至乐功成钓渭踵遗芳身为天下安危寄未许清闲事退藏
　　左宣教郎直秘阁权发遣袁州军州事秦梓
　　钓璜大老旧家声崧岳储精甫再生乐道有心安畎亩逢时无计避功名已扶皦日归黄道欲养丹沙隐赤城十里梅花千个竹北髙卧有余清
　　显谟阁直学士左中奉大夫提举亳州明道宫康执权
　　退老堂成席未温天书夜到领侯藩周褒申伯保南土唐起裴公防北门猿鹤岂应愁旧隐虎貔方防拥华轩公家报政由来速伫入延英觐帝尊
　　公居临海亦经年毎恨淹留阻执鞭异县忽闻登帅阃此身那得侍賔筵古今谁佀功名老出入荣持将相权从此鳯池归路駃未容雁荡奉周旋【相公甞约同游雁荡】
　　左通直郎通判潭州军州事范寅賔
　　忽辞端委侍岩廊归卧莵裘退老堂逺避势家萧相国旁连永巷郭汾阳江如渭水烟波碧山佀灵岩草木香公向此间留杖屦宁知身在赤城傍
　　不令甲第起康庄却向郊园草作堂庐阜规模临嵽嵲浣溪顔色俯沧浪参旗井钺聊遮戸赤舄貂冠且挂墙几净明无俗事愿公时草乞言章
　　龙图阁直学士左朝请大夫提举江州太平观汪藻
　　心如金石气如虹整顿乾坤指顾中挽去蹔成调鼎事归来还作钓璜翁东山胜践今人见西洛耆年几客同圯上一编浑未用赤松那得便从公
　　我公英爽笑臞仙来占东南古洞天几度倾身安社稷一朝袖手向林泉长劳海内簪缨望小作山中杖屦縁漫使呉儿生意气凉台燠馆记它年
　　寳文阁学士左承议郎提举江州太平观綦崈礼
　　社稷功名不自贤小园卜筑赏闲年脱遗富贵还身外収拾芳菲寓目前未息烟尘劳属望莫孤风月且留连一时赋咏多竒作江汉崧髙好共编
　　帝眷民瞻岂暂忘江山信美可终藏元勲合冠凌烟阁雅兴聊同緑野堂已作时霖却龙卧行防天讨待鹰扬嘱公未用安髙退准拟功成老故乡
　　左朝散大夫直秘阁主管洪州玉隆观成大亨
　　调燮勲庸万国欢暂携造化入名园芝兰绕砌初争秀桃李成蹊自不言沧海从龙扬巽翼虞渊取日破妖昏功存社稷膺宸眷莫滞芳菲逺帝阍
　　恳辞钧轴逸祠庭园辟东郊防退名花木争妍虽寓目干戈未戢可忘情鹰扬蚤继磻溪业霖雨爰从传野生愿把经营芳圃手更将春色徧寰瀛
　　避地白岩山中书懐　　　　　吴　说【字傅朋】
　　铁骑凭陵甚长驱青海边携家遭因顿忧国愤迍邅不省嵗月换徒惊花草鲜到头苏息否洒泪问苍天
　　次韵　　　　　　　　　　　邓仁宪【字梦符】
　　避地南来极吾乡北斗边风尘今阻隔途路旧迍邅闾里千门盛湖山百卉鲜故乡归未得飞梦入青天
　　次韵　　　　　　　　　　　廉　布【宇宣仲】
　　避地来何所穷山沧海边雄图今寂寞吾道昔迍邅晏食甘麄饭偷生忍击鲜乡闾重回首挥泪入淮天
　　书事三首呈郎中机宜
　　避地意何适同时得二贤才名谁敢竝萧散或堪怜浊酒宁非道枯藤自防禅尚须浮碧海风月夜同船地僻春将半僧房客暂休连山花雾暗半岭竹云愁将士戈犹枕书生笔屡投中原兵未戢尚有自焚忧山路入云烟精蓝沧海边岸沙留虎迹石壁曳蛟涎猿啸千山寂鸟惊半月弦忧来非一事种种上华巅
　　次韵　　　　　　　　　　　邓仁宪
　　狎鸥东海上结友竹林贤国难知谁救途穷秪自怜空花迷眼界秋月契心禅未起归欤兴重寻载酒船五星不循轨征战未应休妇叹懐空室鹤鸣增旧愁刘公三见顾诸葛万机投四海今多病维摩分外忧明月杖头挂啸歌沧海边自闻狮子吼尽吐野狐涎酒兴如流水诗情佀直弦岩花应未老更上白云巅
　　次韵　　　　　　　　　　　吴　说
　　当代青云士皆言子独贤异时犹未遇多难更堪怜妙契环中趣饱叅方外禅海涯孤絶处谁识孝亷船区宇半荆棘干戈犹未休屡空无计奈多病不禁愁农具应须办朝簪便合投全家耕谷口一饱更何忧栖遁云岩下无人到此边阶庭穿蚓穴戸蠧蜗涎寂寞春将老淹留月再弦羁愁知几许素髪挽华巅
　　山中元夕
　　忆昔观灯夜维舟天汉湾千官环鳯辇万炬转鼇山异县方营窟佳辰独掩闗悲凉追徃事华髪坐来斑
　　次韵　　　　　　　　　　　廉　布
　　当年对元夕载酒向淮湾寳瑟萦珠袖青藜照玉山蛮村当此夜璧月独临闗尚忆追游胜萧萧双鬂斑
　　瀑布泉【在灵岩和宣仲】　　　　　　　邓仁宪
　　鲛人对泣号且呼洒落瀛洲万斛珠海神知贵不敢受天池防下扶焦枯初疑素霓堕银汉尽佀明月投氷壶庐山瀑布几千丈较此不可分锱铢胶西先生春睡足喜见晴光漱寒玉武陵迷路初不知错认松风响岩谷金波满泛琉璃钟长揖云峯谢拘束更约青莲社里人同向苍崖结茆屋
　　天台续集别编巻一
　　钦定四库全书
　　天台续集别编巻二
　　宋　林表民　编
　　送逹师游天台次参寥韵　　　刘季孙【字景文】
　　正诵兴公赋报师来别予兴长寻瀑布语罢振行裾胜事云霞异清吟岩谷虚石桥镌嵗月知不假人书【师善札】
　　次韵马中玉提刑见寄
　　知公不奈二毛何寻访天台所得多宿处僊人千载宅悟时禅友一声歌道心夷旷忘名势句法清新为琢磨每到西湖懐使节春风红紫照清波
　　因见佛印自称二浙云逰老比丘遂成絶句
　　二浙云游老比丘苏州一宿过湖州钱塘江上乗杯去雁荡天台更自由
　　忆梁王寺过逺桥寄昉师　　　罗　适【字正之】
　　长忆溪桥避暑时天风六月袭人肌水随地脉来无尽云过山头去不知拂面稚松应偃盖当年逰子已厐眉凭师莫动谿边石留待东归题好诗
　　寄曽子开【肇时公谪台州怅然有懐】　　　　鲍慎由【字钦止】
　　白髪波波尚问津可嗟志业在经纶十年于此三见四海如公复几人虎穴功名劳唾掌醉乡风月且藏身平安欲问无来使何处荒山野水濵
　　莲盘庄纳凉　　　　　　　　姚　寛【字令威】
　　密竹防回塘隂隂小院凉低徊忘扇拂独自懒衣裳弱蔓扶新緑红蕖竝晚香华胥愁不到只在水云乡【列子云华胥在台州之北】
　　下章安杜凟七首
　　京洛风尘久不开晚寻云水上天台如何更下章安浦缥山城首重回
　　帆落秋风泊暮滩月生潮上客心闲海门南望天侵水左直金鼇【金鼇一名金鵞山】驻跸山【在章安昔曽临幸焉】
　　石柱山前烟在川【杜凟之测有石柱山甚竒下皆煎盐之所】金鵞浦口浪黏天北人凄防南人笑愁水愁风最可怜
　　平生顾挹山隂道种竹栽花越水东海角天涯心未稳呉头楚尾信难通
　　梦寐家山老嵗华何时满眼送烟花定知难取通侯印亦许归乗下泽车
　　风林叶脱减秋声山拥秋光到眼明秋兴悲秋俱有赋安仁宋玉是前生
　　饥来驱我几何厌尘务萦心更可嫌不佀陶潜恋松菊未闻胶鬲举鱼盐
　　行鸿祐路偶作
　　寻幽无十里阔处见风涛緑树雨中宻澹山云外髙心情亲醉境愁色上颠毛早赋归来引悠悠误尔曹
　　送防上人归省天台　　　　　梅尧臣【字圣俞】
　　释子懐慈母吾儒未易轻不寻琪树去肯向石桥行海近云多润山高日少晴天恩新赐服书字欲传名
　　送天台李令庭芝
　　吾闻天台久未见天台状去海知几里去天知几丈峯岭隐与出嵒壑背与向云雷反在下泉瀑反在上幽深无穷窥杳无穷望至险可悸栗至怪可骇丧石桥弯长弓跨絶弦未放当时白道猷平步入青嶂去为六百石亦见志所尚子欲广异闻可防一寻访
　　题天台山石桥庵院　　　　　綦崇礼【字叔原】
　　林麓隂森径屈盘渐惊危步入重峦地分寳刹临空翠天设飞梁跨激湍雾暗云蒸山气肃雪翻雷辊水声寒我来不作多求想试出神光变现防
　　送苏子美　　　　　　　　　梅尧臣
　　勇为江海行风波曽不惧但欲寻名山扁舟无定处南有鹏若鹗险有石若踞毒草见人揺短狐逢影怒不遐尚苦乖更逺饶瘴雾东土乃濵海蜃鼍仍可怖殻物怪琐屑蠃蚬固无数咸腥损齿牙日月复易饫二方既若此徃矣无久驻意当西北来醉酎灸肥羜夏不厌浆酪冬不厌雉兎勿言专口腹口腹人所务天台信竒伟石桥非坦步庐岳趣最幽饥肠防瀑布此致虽为髙实亦难久慕君行聴我言不聴到应悟
　　赋何昌言家栝苍石屏【仙居所产】
　　栝苍黄石屏树如浓墨冩根深称条叶生意絶潇洒或闻造化手立异先真假指是溲摹能同自然者天下莫复言物亦逢我寡
　　和圣俞咏昌言栝苍石屏　　　司马光【字君实】
　　主人小石屏得之栝苍山栝苍道里逺致此良亦难层崖万仭余腾出浮云端呉儿采石时萝蔓愁攀縁石文状松雪豪髪皆天然置之坐席旁清风常在顔愿君善藏蓄永日供余闲慎勿示要人坐致求者繁将使栝苍民吁嗟山谷间
　　宁海道中　　　　　　　　　卢天骥【字骏元】
　　又骑弱马耸吟肩数防旗尖破暝烟晓迳寒生梧叶露晚风愁入雁行天新年事业唯行路故国生涯只钓船早晚径归耕莽苍任从人笑客无氊
　　登摘星岭
　　自知牛鬬耳不奈晚猿何客鬓愁中老秋山别后多扁舟桃叶渡夜雨竹枝歌赖有臯卢盌时堪战睡魔
　　送禅照大师归越　　　　　　钱惟演
　　金刹杳霞扃南风漾彩舲呉天六幕逺越岫万螺青龙篆霏雕像鲸涛注浄瓶上方堪逈望支筞见春溟
　　雪夕奉陪天台明照禅师拥鑪闲话
　　藜烛薝香夜幄清朔风际激飞霙鳯梨鸱芋煨将熟坐拥丰貂话赤城
　　送钱仲韶机宜南归天台　　　苏　庠【字养直】
　　尺五城南客能过仲蔚居烟霏深寂厯云树晚扶疎老去一无着诗成百不如喜无招隐作仍免絶交书
　　送张师言知台州二首　　　　李长民
　　岧嶤台岳镇东陬地近行都委寄优就付金庭老宫使曽持虎节古扬州【淮南江东皆古扬州之域】行春想见勤宣布访古无因预唱酬我诵甘棠増感慨愿公封殖表前脩【辛丑嵗先公守台今般若台有祠堂存】
　　皖岭潜溪已厌观此行更赏浙东山云开天姥极清旷雾暗石桥穷险艰年徳俱髙真召杜风情未减眷樊蛮侧闻侍从多虚位宁许耆英便赐闲【张丈时年八十矣】
　　题石桥　　　　　　　　　　林　仰【字少瞻】
　　空山风露洗秋容万里隂晴此夕同袖取碧岩邀月手石桥来谒化人宫
　　洪　适【字景伯】
　　悬磴跨幽崖奔流漱深壑宛然卧苍龙天巧谢镌凿万木森前山笙竽真籁作长啸斥猩猱髙巢怖鸟鹊莓苔助危梁下瞰胆欲落横前阻翠屏峭壁旁如削于此判尘凡咫尺遂绵邈飞锡陵虚空楼台夜林薄寳辉觌华镫金翰过神雀二年佐铜虎渠能解羁络来烹紫云腴寒瓯散葩蕚竒事订前闻诗成谢层阁
　　陈知柔【字体仁】
　　巨石横空岂偶然万雷奔壑有飞泉好山雄压三千界幽处长栖五百仙云际楼台深夜见雨中钟皷隔溪传我来不作声闻想聊试茶瓯一味禅
　　蒋　璨【字宣卿】
　　石桥西去接烟霞方广山头佛子家今日我来生善念分明盏上见茶花
　　贺允中【字子忱】
　　敢祈方广现危梁千古灯灯共此光聊试茶花便归去杖头挑得晚风凉
　　至石桥夜半风雨大作　　　　刘　棐【字仲忱】
　　方广即真华藏界自他不隔一毫端厐眉大士常相见猛雨豪风漫作难
　　过郭传师太尉山居　　　　　郑　谌【字本然】
　　大固擅雄强一峯连紫逻戸牖开上头可爱不可唾前山奔马来一一间过无人识故侯得趣贪高卧不受富贵吞早供香火课枪甲久沉埋诗书真顿挫两国正交兵万民心胆破莫惜功业成更遣声名大
　　赋玉溪寺石菖蒲　　　　　　高　述【字季明】
　　玉溪石角尖如锋山泉喷浸碧玉龙龙髯谁为不可识石上菖蒲拳碧茸老根宻节穿石瘦细叶如林屯逺岫百草烂死事潜萌纎纎独与氷霜鬬玻璃玛瑙春水寒呼儿捧将持铜槃年来青眼志未丧喜君緑髪能冲冠
　　玉溪晓步
　　平生丘壑情得此真忘形抠衣跨石角开道披林坰日影晓峯翠猿啼山柿青三潭在何许已约摸重屏
　　和髙季明玉溪晓步　　　　　陈兴宗
　　物外有佳趣尘中苦劳形芒鞋技短藜快哉得松扃萝蔓猿狙悬石磴苔藓青龙出正为雨碧潭如画屏翌名宁海县圃之榭曰青云亭曰真爱并防出宰山水县读书松桂林为十韵诗防寄薛端尚知
　　县抗　　　　　　　　　　朱　翌【字新仲】
　　子防坐赤城季真升白日我欲从之逰为问防安出公庭鳬鹜散艺圃有精采左右冨书诗谁当为公宰开门挹羣峯欣然一解顔不知令尹心爱民如爱山万变世间法一一自有理使由地中行当如禹治水勿以徒劳故乃复外州县仲尼门下人千古虙子贱当前机穽深不损空洞腹请求贝叶书还坐与细读公乃青云器青云路坦如时来防一蹴不待子公书契分山林宻宾僚杖屦从薄游栖在棘丞亦日哦松四溟今无波百里可游戱佩未须纫兰酒当且酿桂丹丘五邑羽倾耳聴韶音春风千仭翔径入翰墨林
　　县圃十絶和朱待制　　　　　薛　抗【字端尚】
　　春花弄晴风昼帘垂永日公退卧黄防放衙头懒出斗牛不能神枭卢无好采碌碌甘抱闗谁能媚时宰二亭岿然立紫防为题顔朝晖射银钩伟观压海山讼牒如蜂房未易谈笑理却思买扁舟归钓荆谿水我无割鸡刀乃当万家县飞蝗不入境感谢年谷贱五斗虽甚防偃防饮满腹大书归来赋有味数过读焚香坐清昼此心自如如我知拙催科考甘下下书桐乡文章伯我欲执鞭从明堂选擎天云壑卧老松寿亲髪斑斑防服老来戱欲赋招隐诗小山念松桂援琴鼓流水弦絶无知音为语逐臭夫兰芷生深林
　　题梁王寺清辩大师房　　　　吴　说
　　云収鹜落天围浄乞与逰人眼界寛独恨不当新雪霁月明来此倚防干
　　游龙华寺二首　　　　　　　范宗尹【字觉尹】
　　晓出城东路寻僧聊避諠宿云开岭岫晚稻没川原村暗桑枝合林红柿子繁日斜僮仆困共喜到山门古寺山环合﨑岖路仅通一庵寒闭戸羣木夜号风幽胜穷探尽尘劳洗涤空兹逰恐不再聊记小诗中
　　题石桥
　　古木森森白昼昏瀑泉飞处两山分石梁跨谷欣初睹茗椀浮花信旧闻行路向来悲一跌防身此去欲三薰至人傥有矜怜意便与提携出世纷
　　题樟林寺【有碑髙述题名在侧】　　　　玉盘居士
　　千岩壁立任苍苔今日玉盘居士来洗劚云根堪宴坐不教独秀在天台
　　题善济院壁　　　　　　　　无名氏
　　牡蛎滩头一艇横夕阳多处待潮生与君不负登临约同向金鳌背上行
　　别题　　　　　　　　　　　无名氏
　　休说三江与五湖平生心眼此中舒人人摠道浑如画只恐丹青画不如
　　题金鼇山如画轩四首　　　　潘朝英
　　古木揺隂緑挿空梵宫寂寞草髼松可怜昔日掀天事曽对君王跨六龙
　　春潮暮落海门山百艇齐飞牡蛎滩分得鱼虾归野市满江鸥鹭夕阳闲
　　乱壑収云接涨澜一天风露夜漫漫金鼇不动涵坤轴海月腾空万宇寒
　　倦客登临力已疲高僧故索小诗江山最好君知否春去秋来烟雨时
　　游华顶峯　　　　　　　　　法　具【字圆复】
　　行尽一径龙蛇蟠病身忽上青云端天公岂念客来逺偶吹一阵松风寒摩挲老眼坐叹息信有物表非人寰去天尺五步可到云梦八九吞何难微阳逺映众山緑景气揺动如波澜青萝吐花叶嫋嫋浅水落石声潺潺盘空巨石碧如削暗澹老树苍烟漫檐牙卓地殿影出蜗涎上堦夜雨残昔人遗迹不复见但见满目围苍峦悬知此地可送老黄叶满庭风闭闗玉京五城信不逺神僊绶短谁能攀妄庸栁泌真可笑安用采药乗朱轓
　　送僧之天台
　　忆在天台住过春雪崖流水防桥分今因送子入青嶂老梦荒荒落冷云
　　题惠众院　　　　　　　　　刘　棐
　　云迷鸟道岭重重松竹深藏释子宫戎马不曽来尔界太平元在乱山中
　　夜宿国清寺题更好堂　　　　沈　揆【字虞卿】
　　堆案文书在眼边身闲俱是好林泉乞渠解褐休双足为结山中饱睡縁
　　神秀楼落成　　　　　　　　赵汝愚【字子直】
　　鲁侯作南门春秋书不时嗟予春暮来复遣秋暮归岩岩龙固山迢迢栝苍溪孤城煨烬余栋宇烟尘飞悠悠客行路一夕固藩篱城中十万家奠枕将何期賔僚贾马俦邑下循良师经营有余地所就逾前规西风散黄菊天宇澄清晖浩歌留飞仙击鼓惊冯夷分题杂险怪醉墨翻淋漓别来册府英徃徃梦见之恍然今夕游佀梦疑复非夜深灯火防露下星斗移父老呼童儿挽裳或褰衣来饮使君酒聴歌使君词有泪不忍弹恐遂行人悲
　　丹丘道中寄钱大资二首　　　道　举【字季若】
　　谿桥人度栁青葱困卧羁孤雪鬂翁鹭宿烟沙晴复防鸡鸣茒店雨连风早年史册书名节晚嵗燕然妙勒功急诏鳯池归去客紫宸殿后防鞓红
　　向来汤饼泼油葱思旧所懐惟此翁日暮楼边梅子雨夜凉亭下藕花风凌烟晋室谢文静隂徳唐朝徐有功二十年间莲社客顔不是少年红
　　东湖懐洪景伯　　　　　　　曾　惇【字宏父】
　　东湖径昃半苍苔问讯红蕖几许开波光侵坐席霏霏荷气着尊罍片云正为诗情起好雨更将凉意来别乗朝来知徤否颇思剧饮拗莲台
　　适两日小疾谒告闻知府郎中丈有东湖之逰而不果陪遂防佳句宠问輙趂韵以谢
　　洪　适
　　佳时行乐阻追陪喜得诗筒手自开云岫送凉随皂盖风漪献状属金罍也知萍底鱼相得更有荷间蝶鼎来不识重逰在何日便须扶病走舆台
　　景伯録示太守湖上唱酬舍弟既赋二章輙亦次
　　韵　　　　　　　　　　　李益谦【字相之】
　　鸥鹭惊飞去又回藕花初为使君开千山急雨催诗笔四面清波映酒罍暂倚高旌留胜赏有懐别乗约重来银钩洒落传新句二妙端知共一台
　　红尘扰扰倦追陪独向湖山襟抱开每为清风携枕席几因狂醉倒瓶罍丛书久伴天随隐五袴今逢叔度来更待海沂歌咏逹同防给札汉家台
　　曽宏父使君招客双岩堂　　　谢　伋
　　云篆长悬纪嵗年鳯池人去政声传风流继踵今诗伯物色分留到绮筵南国甘棠有琪树平居大屋尚脩椽使君小试扶颠手高义仍闻过昔贤
　　次韵　　　　　　　　　　　曾　惇
　　埋没双岩已百年班班胜事漫流传幸陪佳客挥犀麈实欠倾城舞绣筵故老风流寒佀鐡月卿英妙笔如椽拂衣便欲故山去复恐眼中无此贤
　　后园观梅简洪景伯
　　扶藜防检后园梅小雨霑滋第一回賔客正愁花有语拾遗只恐老相催闗心故国赏心处爱酒暮年疏酒桮待得山宫千树白与君骑马入青苔
　　次韵　　　　　　　　　　　洪　适
　　黄堂清兴动官梅遥望花林首屡回命驾许同狂客徃舒笺频有好诗催空懐月观横千影趂取山宫举一桮为语东皇相假借莫教零乱防苍苔
　　寄曽使君　　　　　　　　　谢　伋
　　江色城霞气象新中兴岳牧用诗人争趋画防髙门地窃伏荒山涨海滨敢望车鱼延传舍先持笺简具州民猿惊鹤讶知吾意欲醉双岩堂上春
　　和谢景思　　　　　　　　　曾　惇
　　康乐东山迹已陈续衣传鉢不无人徃时绛阙清都上几嵗荒山野水濵红药髙吟须小谢白莲胜社得遗民不嫌小邑来车辙同试龙园第一春
　　国清愚谷禅师索更好堂诗　　谢　伋
　　丹梯宁复倦扶笻闻说青山又改容下界已同三絶寺上方仍对妙髙峯聊须小憇前榻莫虑遥闻斋后钟脚力已穷犹应接兹时目力更难供
　　登更好堂同景思少卿表丈韵　王　嵎【字季夷】
　　万里同行一痩笻寻山问水有先容更穷天姥投南路已过台山第几峯从此又随双涧月不妨曽聴五峯钟却从更好堂前望满眼诗材思不供
　　腊雪应祈因成鄙语呈使君　　洪　适
　　黄云卬首聚还飞腊雪今年故作迟涓日朱轓方有请因风缟带即如期寒梅正尔惭五出茂麦悬知颂两岐千室一辞欣响荅直须书事付歌诗
　　次韵　　　　　　　　　　　曽　惇
　　午夜崩腾玉马飞春前腊后未为迟正怜灞上诗无继佀与山隂客有期揺荡江花迷逺渚埋藏海峤失多岐谁能作句催端木清絶台州别驾诗
　　开嵗五日使君见约同宫使尚书诸丈观山宫梅
　　花因成拙诗　　　　　　　洪　适
　　天知风月主人贤况是江梅望着鞭已报兵厨招客醉故教晴日作春妍一年行乐能多少十骑聫飞相后先好向山宫记名氏它时嘉话踵斜川
　　次韵　　　　　　　　　　　曾　惇
　　半刺风流雅好贤幽寻同举蔡经鞭江梅满树为谁好官栁着行还自妍笔阵如君难索敌诗锋顾我敢争先一春賸唤忘忧子要防长鲸吸百川
　　至宁海县有懐曽守　　　　　洪　适
　　郊行十日天宇清回首静镇薫鑪凝寄声已为谢亭长去甚复且容聋丞【邑丞病不能任职】万牛防勲场可涤一犬彻警门无譍呼农来前问所自归之刾史南丰曽
　　次韵　　　　　　　　　　　曾　惇
　　新诗清如玉壶氷一读为破旅愁凝正懐狂客贺秘监忽见高人王右丞坐忘仙去境尚在广文骨冷呼不譍其谁洗涤懐古恨别乗博物如何曽
　　题张子正观察溪风亭　　　　李　擢【字徳升】
　　缥缈新亭跨碧溪清风永日伴幽栖欲追髙士娱泉石知是将军厌鼓鞞坐久烦襟时一快谈余团扇孏重携不须更待诗人咏小草何妨手自题
　　赤城本自佳山水况是林塘在目中聊复登临穷胜防固应趣尚有高风乱泉激石移清昼暝霭萦波接逺空欲冩丹青无画手试传余韵入丝桐
　　郭仲荀【字传师】
　　广岸流波逺清飊襟袖开登临忘畏景宴息絶纎埃逐渡轻云去零空细雨来斯亭不受暑归客意裴回
　　綦崇礼
　　巧据东西面势雄兹亭壮观一园中淙淙鸣窦过流水拂拂虚檐来逺风好解尘缨濯清泚聊披醉袵望穹窿冷然便欲乗空去汗漫相期孰与同
　　溪上防波起縠纹凉飔不防快余醺飘飘弄袖疑轻举馥馥吹花得细闻但羡林园今地主焉知弓剑旧将军功名兴尽从吾好白首安闲少佀君
　　张　偁【字子扬】
　　亭临流水上地接古城隈日永檐楹静春深锦绣开鸥随清漾逺风杂乱香来懐咏北山檄招邀翠作堆碧水通三径髙风重五侯知深丹扆眷未许赤松逰山简暂为郡齐公晚得周防攽濵海诏再运钓鼇钩
　　蔡　向【字瞻明】
　　雅致园林景特竒防亭斜跨水沦漪影揺碎日浮霜簟声触危栏倚钓丝岸帻不妨横醉榻萦眉时复度新词溪山风月年年好长与髙人啸咏期
　　西山蚤擅三明誉东淛真成九老游水阁风亭忘嵗月嵓花涧草度春秋季鹰自足莼鲈兴平子宁甘都邑留圯上一编今在否向来专为赤松谋
　　忆昨从游鄞水边星霜荏苒几经年里居梁宋正连接侨寓海山相后先别墅岂堪倍谢傅后堂那复醉彭宣自惭憔悴成疎嬾浪许赓吟池上篇
　　陈公辅【字国佐】
　　我家近东城南湖屡甞游徃时古堤岸路暗行人愁棘篱蔽荒圃貍防呼啾啾好景岂终废发见端有由张公山西将帷幄久运筹晚嵗倦征讨雅懐在林丘人方弃不取公乃得所求除治见佳趣经营出竒谋竹清景乱梅轩暗香浮中间溪风亭峥嵘跨碧流虚檐极宏厰坐见羣山幽终夜自泠泠六月长飕飕荡漾月波起飘急云霭収旷然天宇间清思何悠悠髙朋几还徃玉斝时劝酬相从同一醉庶防消百忧羡公强徤身万事心不留独爱池馆闲永日甞休休公才自无双何用叹不侯试访旧识中此乐宁有不
　　宿天台石桥二首　　　　　　林季仲【字懿成】
　　卧聴泉声佀雨声直愁泥滑马难行世间疑事多如许千百年来谁与明
　　今人议论只从多篑土那能鄣大河我有室庐亦方广归途不向石桥过
　　和陈述古僊居岩老堂诗　　　崔黄臣【字仲牧】
　　床头数巻书足防乐樵渔众谓衣冠传自同岩谷居潜心富仁智育徳审盈虚刾史如相访渊明有旧庐
　　章望之【字表民】
　　岩前未老客期在老樵渔抚俗多闲暇开轩适起居读诗明治乱学易体盈虚频许相从否吾将当故庐
　　王　振【字敏中】
　　政暇此观书心闲渭水渔宛然山叟室移入县庭居雨霁羣峯秀风生一谷虚我朝求治切好顾卧龙庐
　　徐　融【字子明】
　　大老冨诗书不烦耕与渔岩同傅说筑人学仲尼居静性观三极穷神味六虚欲知休复意仁义是蘧庐【述古诗已见续集下巻元丰辛酉嵗县令宛陵侮昌符题防刻石】
　　送赵使君守天台　　　　　　朱　翌
　　四明天台神仙窟方丈蓬莱才咫尺公今去乘画鹿轓直上赤城賔出日官家选材苏我民所得莫如肺腑亲深山老人笑相迎山行海宿无一尘八座夫人寿千春防衣乐事日日新行当召归侍紫宸苴茅分土山东门我欲一见紫防君玉霄峯顶纷祥云仙风道骨长庚星可与八极俱逰神清明寒食斗指辰便到黄堂寻故人
　　寄赠钱松防政
　　公今居丹丘开眺竒峯前何所有郁郁涧底松秀色与清隂交堕巾几中身生富贵后四世几五公绣屏开孔雀藻井罗芙蓉奈何不自丽反与寒士同前年侍上皇退朝每从容松表髙隐诘曲盘虬龙宠光夐无比胡为久居东愿公促曹驭千载奉两宫
　　马篠潭报雨二十韵　　　　　陈　襄【字述古】
　　皇祐嵗庚寅隂阳久郁堙二时愆雨泽百物闵膏屯谷价方翔踊民言备苦辛原畴无播种道路有饥贫县令忧忘食斋房退省身朝归占甲子暮出防星辰埜祀曽徼福雩坛示礼神所求观古法询访得龙津遣吏苹蘩防斋书肺腑陈灵泉汲坎窞仙杖下嶙峋雷斧潜嗔树天波忽洒尘音官沉鼔吹市戸湿衣巾降应声何速盘旋志未伸经纶惟四日滂沛即逾旬万谷仙源发三农水利均趋田多耒耨入里少刍薪苗稼晨争挿坊庸夜不巡讴歌兴父老燕喜集亲賔捐瘠苏中壑生成赋大钧邑人勿忘报世世荷深仁
　　题一相庵　　　　　　　　　曾　惇
　　满山松竹翠成林髣髴前身旧所临不分双旌杀风景他年蜡屐再幽寻
　　题大兴院【或作题榉溪】　　　　孟大武
　　松柏回环路屈盘像堂僧室枕层峦泉多翠茗临烹便寺僻红尘欲到难樵斧斫云春谷暗渔榔敲月夜溪寒我来未足登髙兴欲去裴回更倚防
　　题水弄山　　　　　　　　　杨　筠
　　曲曲溪流叠叠山稻塍髙下路回环晓暾初射林霏落一道炊烟紫翠间
　　题北山松轩　　　　　　　　元　照
　　筑室已清旷栽松更幽寂为爱金石姿不逐风霜易飕飗合琴引欝宻助山色待折最髙枝谈对千拳石
　　题栝苍洞宫　　　　　　　　刘　光【字袭明】
　　古洞藏真不记年翠崖苍壁故依然怪来一夜清无梦身在仙家第十天
　　建炎已酉冬自婺女携家至临海嵗首泛舟憇天柱精舍谒呉君文叟山林感泉石之胜叹城邑之人沈酣势利不知山中之乐也
　　苏　迟【字伯充】
　　列嶂峥嵘植翠屏寒泉绿浄浸轩楹衣巾清润玻璃上牖疎明图画成尘世正趋名利域山居不识鼓鼙声莫年忧患将何适暂喜沧浪可濯缨
　　癸丑三月十日自涌泉寺过呉文叟山居临溪观
　　鱼輙题二诗　　　　　　　胡世将【字承公】
　　云物起争岩石秀水泉行带野花香一山应接知无暇赖有青春白日长
　　偶寻胜赏到山扉谿影涵晖动翠防正欲临流防鱼乐扁舟宁待夜潮归
　　绍兴甲寅正月至呉文叟山庄　谢　伋
　　学士奔波方绕枝隐者盘旋能避时萦纡三迳襄枳棘庇防万木藏茅茨当时理棹去城逺先世卜筑无人知髙山为屏开锦绣清泉可鉴堆琉璃主人好徳乡党敬賔客来逰邻里窥有田千亩何所羡遗子一经常自期莫向清流歌考盘须知好爵徒尔縻驱羊拾芥不难取濯缨洗耳应复思
　　访涌泉呉文叟隐居　　　　　苏　简【字伯业】
　　水绕庭除屋近山居人六月自清寒平时不起轩裳念此去真输岩穴安书冨五车成活计樽开千日慰艰难径谋百亩从君隐凭藉林泉寄一箪
　　留题呉氏园　　　　　　　　何　防
　　傍晚秋晖静穿松石路防山川起幽兴杖屦欵髙扉白首偶成趣素懐欣未违故园今草棘飘泊几时归景伯正字招东郊观梅晚集茶院秀逺堂举之舍弟有诗景伯和章见简同赋　李益谦
　　十里寒梅欲鬬妍东郊寻胜喜聫翩渐防氷泮池塘外又见春生岛屿边渔艇招招浮逺水畬田漠漠起平川惜无画手王摩诘只把君诗冩蜀牋
　　青春垂地风头恶寒色侵肌雪意酣路转溪桥回马足行穿松迳得僧蓝聫裾正喜陪清赏挥麈何妨共剧谈它日海邦传盛事诗仙曽此驻鸾骖
　　景伯正字按行外邑平遣系囚既还出道中诗一
　　编蔡丈有诗次韵　　　　　李益能【字举之】
　　属邑周行未觉劳要观铓刃试豪曹气苏岸狱歌謡满兴挟江山句律髙缓驾海邦聊展骥指期仙岭防浮鼇秋来赋咏传宫掖三絶行闻帝语褒
　　题石桥　　　　　　　　　　叶清臣【字道卿】
　　觉雄示入防尊者俱授记现彼声闻身防兹浊恶地他方自感通此地真灵秘一路指桥西谁明导师意
　　过刘阮洞　　　　　　　　　赵　鼎【字元镇】
　　采药偶从山里去寻家却向洞中归朝云暮雨漫愁絶古徃今来果是非
　　送梵才还天台　　　　　　　宋　祁【字子京】
　　归裓卷兰芽城标拂曙霞溪行虎避锡嵓供鸟衔花翠奈经园宻苍苔渡彴斜暮云他日合相望在天涯
　　辨才少白师归天台
　　壊色拥行肩南方有应縁归艎素车浪寳戺赤城天宴树春园宻谈花昼裓鲜凭师无阂智呵黙二宗禅【自南北异宗学者多封师授防丧祖意惟仁者当圆成一味耳】
　　寄泉僧定诸　　　　　　　　曾　防【字宗元台州守】
　　赤城山去刺桐城还徃都无一月程日日焚香遥稽首几时来待出郊迎
　　题天台茅桥　　　　　　　　罗　适
　　京城湿墨遗相知心绕天台四散飞记得小田桥上月五更河露湿人衣
　　题慈云院【宁海】
　　七十有余嵗不曽逰此山因寻白云路深入翠防间晓涧烟霞合春岩草木斑谁灰心地火占取一生闲
　　题天柱山【天台】
　　孤峯挿太清天柱此垂名造化功成后乾坤赖不倾夜星千栱小秋汉一梁横欲问登临处重梯四面生
　　题瑞相院【黄嵓】
　　招提临古道窣堵压孤山十里梅花树都来一望间
　　题万竹山　　　　　　　　　薛　昂【字肇明】
　　万竹山中数十家重重流水绕桑麻饱餐鼓腹成何事桃李春来任自花
　　答瑞岩湛老　　　　　　　　陈　瓘【字莹中】
　　示我超然句能令滞念开盍移瑞岩刹为我入城来
　　和邓鲠之韵
　　十年三谪海边州洛口相望阻献酬曽寄逺诗来合浦又传新句落丹丘身如古柏童童老心似平江湛湛流归鸟倦飞云入岫一瓢堪乐莫回头
　　题福圣观　　　　　　　　　吕洞賔
　　青蛇布地月徘徊夜静云闲鹤未来须向有縁人换骨暂留踪迹在天台
　　题栝苍洞　　　　　　　　　林灵素【字持正】
　　落石泉声寒绕宫倚栏山色翠摩空刘晨去后门长啓时见桃花满地红
　　寄天台守能上人　　　　　　智　圆【字无外】
　　台岭林泉胜十洲忘机长徃更无愁考槃髙趣何人识招隐新题几处留深夜定回华顶月经年书防海门秋谁知抱疾西湖上南望云山想胜逰
　　登楼感事寄天台友人
　　闲倚危防思黯然浮生谁共叹流年愁催华髪生无极心许青山去有縁冷淡空江澄暮色参差归雁没寒烟吟余更羡林间客髙卧深云聴瀑泉
　　逰天台观　　　　　　　　　遵　式
　　古观春山下寻幽似有期瀑清冥坐久峯好独归迟客啸巢禽识仙踪药叟知我来无别趣禅性尽相宜
　　寄题丹丘梵才上人山居
　　禅家真隐处翠谷倚城隍海近云归早山孤鸟去长石当泉脉润风度柏枝香此地容吾否中宵去意狂【一作忙】
　　寄丹丘鸿上人不出寺
　　小固山前一道人不言生死不言真茅堂静有朝端客草履烂无门外尘银漏滴残犹在定石花开尽始知春相思未得相寻去空恨江头多病身
　　逰巾子山诸刹　　　　　　　石公弼【字国佐】
　　杖防逰山寺终朝事讨寻地危欹石磴殿古倚云岑曲径行松杪禅房过竹林奈何幽兴在他日更登临
　　题日山寺
　　竹引髙山一线泉细如丝髪亦涓涓莫嫌此去沧溟逺流水更聴琴上弦
　　公廨莲池　　　　　　　　　曾　几【字吉父】
　　浪说吾邦小清池思有余水风凉枕簟荷气馥衣裾客位经过少官曹簿领疎良辰不行乐秋水落芙蕖
　　还守台州次韵陆务观赠行
　　蝉噪髙栁岸鹭飞逺沙汀萧然感予懐清静逰神庭老树失故緑残芳谢防馨胡为趣召节日日晨昏星放防西兴渡落帆浙江亭恭惟陛下圣万国瞻仪形黼坐悬日月孤灯敢荧荧况复如许病自知不能廷所防乞闲散庶几守沈方虞秋霜严翻得春露零再闻芸草香一洗海物腥父老喜我来无异化鹤丁儿童喜我来小驷骑青青谅有隔生契不然定谁令四海习凿齿几年读书萤新诗中律吕虽美无人聴鸣声勿浪出坐待轩皇伶





　　天台续集别编巻二
　　钦定四库全书
　　天台续集别编巻三
　　宋　林表民　编
　　分绣阁【洪景伯倅廨新建】　　　　　　曽　惇
　　治中妙言语洪涛防词源向来羣玉府垂上紫微垣佐郡沧海傍凭轩望朝暾便欲乘轻车长歗登昆仑兹楼何缥缈千岩霭云屯庭空百吏散博山炷微薫重寻羡门辈仙事无垠何知对妙髙举手招徳云
　　清閟堂
　　洪郎雅呉语不减贺季真开轩风烟上爽气朝朝新手栽渭川竹坐对北海尊平生耐乆朋嵗晚独此君此君不可疎亦复未易亲纷纷桃李行岂容托清尘退食静隐几微风冷衣巾乃知王子猷真是我辈人
　　题东湖
　　三年领客醉东湖欲去犹携竹里厨谁解挽留狂太守风荷十顷翠相扶
　　次韵朱知裁少卿见贻二首
　　丹丘山水窟中有如斗城地迥鸟不喧一叶动亦惊闲门有胜士学道师广成翛然卧环堵六印一缕轻脱非真子疑即坐忘生姓名存丹台宁问月旦评小试未轩翥襆被辞汉廷肯令莲社流坐叹草堂灵要当酌家酿酒色粲碧瑛
　　少陵卧穷巷作诗叹秋雨坐令马羣空真欲洗万古乃知笔有神宁复慙思阻此翁已僊去上界足官府下视五浊世正自一尘聚后学如秋蝉聒耳了无取月卿折槛后传家有仪矩织成锦绣段宫商寄鸣杼追还正始音雅颂继皇武即今风骚将仅可一二数岂伊尘滓人得此百世士心源忽湛然对靣识诸祖何待登妙髙厯险叹踽踽便可咤善才室中闻密语
　　题谢景思少卿药寮二首
　　先生数亩园种药一何盛了知医国手元自谙药性愚溪植仙毗服食每自信伏波收薏苡初不避谗柄牛溲马渤辈并蓄用必慎我知若人心欲了世间病君非山中相疑即句漏令问讯紫金丹刀圭宜有赠
　　维摩示清羸宴坐丈室中静观世上人百邪所交攻我有一丸药得之无是公人人各安乐淡然心地空脱复未办此济物存隂功南山千嵗苓托根万丈松下有青青草其名为救穷愿君时举手采取置药笼
　　次韵李举之玉霄亭
　　新亭崛起最髙峰无数遥岑翠扫空恐有谢公留屐齿为开摩诘画屏风倚江杨栁自髙下照水杏花能白红正欠渭川千亩竹清阴分借赖邻翁
　　亭据城央一径开仍标兰芷出蒿莱诸峯合沓云边出大舶岢峩海上来已办酒池供倒载可无舞袖看低回风烟正赖君弹压时遣诗锋为剸裁
　　再用前韵
　　举觞东望玉霄峯万顷云涛雪塞空拥鼻自应多好句褰裳便欲御长风际天江草如许碧隔水山桃无限红李侯长句有家法惊倒江楼一秃翁
　　危观干霄百尺开海山罗列佀东莱鸟飞千里暮天碧云断半新月来报答风光伤晼晚扶持欢事小徘徊一春凖拟留君醉翡翠罗衫窄窄裁
　　东湖懐贺子忱
　　不负春风烂熳晴聊驱小队出郊坰一百五日可无酒二十四弦须细聴溶溶漾漾沙鸟白短短长长溪栁青贺监扁舟在何许惜无妙墨记兰亭
　　丹丘诸先辈被荐书赴试南宫郡守曾惇既大合乐祖其行复成小诗歌以送之
　　夜窻几嵗聚寒萤一日秋闱较艺精不但春秋明古义雅知月旦着乡评毫端賸扫三千牍云路方期九万程三郡看魁天下士丹丘应未坠家声
　　江南野步简贺子忱蔡瞻明
　　步屧溪南探野梅冲寒仍与故人来竹边嫩蘂为谁好雪后恶云今日开照夜賸呼修月户惜花须筑避风台中郎华髪殊堪酒更挽稽山贺监回
　　次韵景伯宠示劝农新什
　　奉诏东郊宣主恩如云和气蔼生春仙舟偶共元礼载官舍仍依王翰邻忽有清诗惊老眼惭无惠化及斯人半生不分微官缚蚤晚故溪归钓纶
　　题桐栢石道士院妙声堂
　　门外千峯翠作堆道人名籍在丹台是非荣辱俱休问只放泉声入耳来
　　洪景伯饮诸丈分绣阁防诗戏之
　　新营小阁面孱顔领客开尊紫翠间千里画图供徙倚一时名胜喜跻攀好风已破晚来暑小雨不遮湖上山老子个中殊不浅尚堪同醉看弓弯
　　次酬曽守分绣阁　　　　　　洪　适
　　城隅乔木可怡顔小阁初成尺五间好客飞觞同啸傲新诗衔袖莫追攀片时凉雨洗疎竹向晚轻云留逺山坐想清香凝燕寝也思一笑十眉弯
　　天台道中
　　滩声因雨急山势向云斜橘緑谁能画枫丹逺佀花舂锄懐浅水郭索上寒沙渐聴鸣梭近林中三数家
　　赤城山
　　平生几读兴公赋今日霞标对赤城此是南门入山路山只乞我一畨晴【天台山图曰赤城山天台之南门】
　　玉京洞
　　飚轮曽此宅灵仙洞府今称第六天防往不辞萝蔓险回看云物起琼田【茅君传云大茅君治赤城丹山玉洞之府则第六天】
　　中岩寺
　　览胜寻幽性所耽不教驺哄滓筠杉霞城散绮留仙袂露磴凝珠拂客衫曽有金龙潜邃洞却因赤蚁逺崇巗来游无复从容计自笑羸骖束辔衔【图经云天寳中常投金龙于赤城洞中嵓下有赤蚁僧行不精者蚁则啮之咸防为病乃移寺去岩一里许】
　　国清寺
　　绀宇今方盛名知国已清【李邕寺记云智者常梦定光曰寺若成国必清遂防为名焉】万松九里影双涧四时声【贾岛云山门九里松图经云五峯回环双涧萦抱天下四絶之寺】杖筞将穷览巾车不计程登堂山更好人去晓猿惊【光长老作更好堂方成而有防移住灵隐时丈室未有继之者】
　　清音亭
　　乆坐俯潺湲流清诗思悭跳珠鸣藓石淙玉下松关此日耳尘静几人心地闲抽琴作新曲归去要怡顔
　　禅林寺
　　振筞快秋晴伽蓝倚翠屏看云不留瞬对竹已忘形银地声千载虹桥拱百灵至今钟磬响如讲净名经【智者始至佛陇定光指此曰南峯金地今我所居北峯银地尔宜居之后讲净名经陈郡袁子雄见堂前有瑠璃山梵僧数十擎香跨虹桥而来聴者】
　　雨中宿万年寺用曽守韵
　　梦回深夜耿秋灯泉窦争流一味清过鴈不闻天外影寒松长送枕边声饕风可但乆无赖急雨那能便寝行已问琼台双阙路此心何必羡层城
　　闲上人览众亭
　　篮舆行尽白云层来欵禅居得小亭乱石引泉归曲涧寒风吹雨过中庭四旁野色朝昏别一览岩姿逺近青宴坐蒲团作何想光阴不复问尧蓂
　　桐柏观
　　屹然双阙峙琼台仰见彤云郁郁开三井穷源知海眼六符垂象应天台【徐灵府天台山记曰山上应三台故曰天台三井甚深不测尝有投纶其间纶尽而不及底或云海眼其一今塞俗云女人濯手而然】松杉满道欣初过芝术何年得自培更聴鸣泉杂风籁直疑笙鹤紫霄来
　　石道士妙声堂
　　泉溜古今同临流万虑空采芝归絶嶂添竹映疎丛影漾髙秋月声宜深夜风真清长在耳何用抚孤桐【石能琴】
　　僊坛院【王子晋坛所】
　　旧闻王子晋云卧夜吹笙控鹤冲天去松风千古声
　　天台观
　　芝田环拱碧崔嵬流瀑高从天际来飞沫有风长是雪寒声无日不如雷岩前八桂人谁折溪畔千桃露未开便觉仙都清画永翻愁归路染黄埃
　　刘阮洞
　　桃花当日未成蹊只有幽禽语翠微楚峡行云空入梦秦台鸣凤要同飞仙家长若三春好人境何知万事非访问丘园荒旧迹却应回首悔来归
　　赠防国昌老
　　缓辔到禅扃髙谈得细聴茗花泛轻椀烟篆度虚櫺门外云千岭轩中水一瓶我来无好语留此待丹青
　　慈云祖老相邀至悠然阁倦不克往
　　几日陟云烟危峰懒着鞭聊将临水意为我谢悠然
　　明岩寺
　　路转标霞外云开绶带前几层山底屋一线竹间泉洞口石孤耸巗头峯倒悬故应风雨际行子总回鞭【临海记云寒山有石室前有立石参差如侍卫者悉五色逺望佀绶古今相传为绶带山】
　　寒岩寺
　　峭壁挿青防层岩覆化城空中清磬发幽处慧灯明万瓦是云气四檐无雨声丰干不饶舌此地孰知名
　　宁国寺
　　几日山南北将期汗漫游水痕秋雨过竹色晓烟收宦海何时了僧房为少留却寻归去路余兴谩回眸
　　晓发泰安驿
　　秋梦不能晓起行山径迷小车惊宿鹭列炬误鸣鸡冷觉霜华重光瞻斗柄低金庭有佳处芳桂相幽栖
　　寜海三瑞堂
　　乆矣驰魂梦今登三瑞堂故山有乔木近事话甘棠展骥惭充位占熊忆问祥白云留未去极望是吾乡
　　赠崇教寺顔上人
　　禅窟夸金碧经行失旧踪钟声穿茂竹辙迹荫长松逺到水常莹前陈山更重勤勤紫藤杖一览为从容
　　次韵蔡瞻明登巾山
　　朝来爽气冠层丘急雨惊风正麦秋要得云轩聊放目何妨松径暂低头
　　名疆局促秪懐惭飘忽熙春月过三矫首白云千里外此心无日不江南
　　好句聨翩见未曽品题今日欠钟嵘登临自有江山助岂是胸中不得平
　　曽宏父见招赏梅时范子芬欲行
　　翩翩画防对春光命客重登千仞冈坐上行人倾别酒花前小雨伴啼妆雪肤不为轻寒瘦玉骨何如昨夜香丽句竞传新乐府谁夸何逊在维扬
　　题大龙山龙祠
　　夹日受五飞论功中兴主【龙父有五子建炎未有功封侯诸子赐额】宛宛龙父尊兹山职霖雨
　　交翠亭【政和丙申家君主宁海薄明年作交翠亭是秋而适生后二十八年适来贰郡事逾年行县至此感旧懐逺赋诗二章三瑞堂已见前篇】
　　三十年中事鸾栖筑小亭寒声长新箨清閟拂疎櫺水转前时緑山浓逺处青重来勤问讯此别记秋萤
　　初至天台　　　　　　　　　曾　几
　　畴昔所歆慕天台冠坤灵兴公妙摹冩粲若披图经自怜婴世网仰愧鸿冥冥夙契谅非浅半生吏金庭成此一段竒得按东呉刑又分临海竹想像山围屏稍稍向铃閤行行叩禅扃一丘与一壑所见皆所聆石梁卧劒防布水驱雷霆五百大开士神光閟林坰于我定不薄是事初无形寒岩二隐者在眼谁能青庶几闾丘守胸次明渭泾向来石磵耳鬬讼终朝聴净洗尘俗状数上参云亭
　　谒灵康庙
　　玉霄峰外海西头即是衰翁所领州云水茫茫长发兴春山叠叠未生愁旧时英物余千载胜地丛祠尚一丘苦雨凄风莫为祟与君同乐亦同忧
　　登玉霄亭
　　老荷君恩付赤城瘦笻扶上玉霄亭悬知地接溟溟海坐见天横两两星作赋兴公虚想像谪官司户实飘零衰翁何幸分符竹一览东呉未了青
　　寒食日游东湖
　　官曹顔状满尘埃负郭陂湖眼为开春色少留如过客赏心多病只寒灰黄童白叟喜相告皂葢朱幡能一来日暮游人归去尽沙边鸥鹭与徘徊
　　题双岩堂
　　老子徜徉地岩幽想像间緑阴城角路青嶂屋头山簿领唯生睡壶觞不解顔使人留眼处龛壁字回环
　　戏作盆池四于和青堂
　　陂湖春尽水茫茫收拾波涛入小塘睡起微凉馥荷气雨余斜日丽萍光聊为堂下鱼主少退堦前鴈骛行只欠盆山数峰在并持草树作青苍
　　六月十四日大雨连朝喜而有作
　　黄金北斗髙何佀六月雨举头看云霄此秘初未覩今晨沛然下其势莫能御既蠲人郁陶又长我禾黍谁言为郡乐病不对尊俎佀为神所怜用是娯悦汝缁黄喧讽诵巫觋乱呼舞惠然从风来是事一不举临民多秕政何道致如许稽首谢皇天倾心奉明主
　　七月初一日复大雨用前韵
　　山头一寸云山下一尺雨青天在层阴未用遽披覩悬知垅亩间不着蓑笠御呼儿趣秧稻呌妇催饟黍使君同休戚有味胜鼎俎佀闻小人言无复怨詈汝行看黄云翻不独翠浪舞敕厨办十觞领客醉一举不知城东湖今夕深几许鸥鹭莫相疑鱼且为主
　　同郑禹功登巾子山
　　天台鴈荡天下竒岂不欲往官缚之巾山只在郡南郭曽未着眼真成痴今晨排遣簿书了往赴郑老同幽期羊肠转尽得兰若飞鸟不到云雨垂青铜镜外翠屏绕中有万屋鱼鳞差古来二事不兼得此地一览俱无遗蓬莱方丈果何许云驾飚驭知为谁赤城风月幸好戏驱取鸾凤相追随
　　参云亭晚坐
　　大暑不可避微凉安所寻云霄非浊世竹树有清阴海近风先集山髙日易沈无因见明月萤火乱更深闻东湖荷花盛开未尝往游寄郑禹功
　　言登巾子山天外入眼界呀然城之东一鉴如许大得非所领州其下临渤澥乃知湖浸润便觉井邑隘朝朝横乌纱莫莫束韦带何曽官事了秖使人意败径须水清泠一洗胸芥蔕昨来放船好如更宅爽垲四围纯浸山碧玉乱石黛兼随郑广文人境两疎快维扬几同寮独喜此翁在只今万红妆一一倚青葢栁隂闲画舫荷叶绕公廨鬓丝禅榻上句法出蔬菜因之双鲤鱼慎莫欠诗债
　　中秋登玉霄亭翫月
　　玉露金波不可孤瞻相今夕定何如氛埃未净雨湔洗阴翳小留风扫除丹桂看来能了了白榆种得许疎疎一桮浊酒非难事未有清诗报答渠
　　遗直堂并序
　　三孔几之舅氏也伯舅舍人熙宁中实为台州从事手植桧于官舍之堂下逮今八十余年矣绍兴丙子嵗几假守是州因防遗直名其堂十月既望防同僚于堂上赋诗六章用叔向古之遗直为韵防告来者庶几勿翦焉
　　三孔吾渭阳犹及见仲叔堂堂舍人公再拜但乔木长身一庭中劲气九霄上思公立朝时凛凛不可向策登董相科赋作长卿语刘牢出外甥愧我不如古老栢蜀人爱甘棠召南思领客清樾下作诗永歌之元祐几阅嵗诸公一无遗吾舅典刑在神明力扶持柏叶松其身在时公手植杂树谁所栽一钱初不直
　　同僚皆次韵几亦复次韵
　　苍官可长雄余子皆季叔所防吾外家深栽后凋木髙标何许看小阁有时上烈风知人懐柯叶尽西向孔公昔所言父老不能语雄词翠珉上如此树髙古【此州修城记舅氏之词也石刻存焉】
　　郁郁嵗寒树悠悠渭阳思敢不念栽者自今日培之大厦要直木郢斤弃如遗置之谏省上王魏不支持【舅氏任推官日应直言极谏科防力诋新法忤时相意罢归故官元祐中擢大谏】
　　勿哭西州门悲歌咏曹植故有主林神百年依正直
　　和李宗丞
　　海邦西渡即朝廷双阙琼台天下名跋马望君真屡矣拏舟过我大迟生门防不日登元礼句律今朝得少卿已办黄花一尊酒有如江水莫寒盟
　　题巾山广轩次韩无咎韵
　　铃斋偪仄未销忧暇日聊为帢帻游乔木中间藏古寺篮舆直上得名流岂无云水连孤屿亦有山林望一州后日玉霄峯顶去忆经行处为回头
　　恭谒台岳桐柏观纪事　　　　谢　伋
　　拜恩散号在兹地乘兴真游驾小车拥笏朝真香火罢虚明庭院静无哗按图黙记金声赋意气直欲登仙槎龙渊三井流膏乳琼台双阙飞云霞玉堂珠阁不可到山灵勒回因念差金壶龙检世已逺五千漆字犹堪夸如今丹笔已漫漶风日暴炙元无遮元公丰碑压千柱择木小湮尘沙丈人巾屦青松下道士瓯蚁随倾茶谓予读勅见陈请州帖次第来幽遐了知君心弃符竹不敢复献旌节花我今便欲老岩谷亦不求枣大如瓜洗心脱然去尘累不慕盛丽并纷华黄衣青藜或可遇愿授竹简观聱牙人生信是行乐耳岂复自慁同池蛙兹行已占平生胜后来游观寜复加清兴不极尚忘返长天日暮空咨嗟
　　灵岩寂庵辩才师有罗汉树一株移自台岳托根木香架下颇妨成长因寄沈水香往易之
　　台岳石为梁苔滑水湍激应真所游处林杪飞杖锡遂令山木间变现如所厯扶疎冠琪玉不受霜雪滴当其含蘂时知状曽目击端如尊者相相呈咸可觌掌合貎甚恭头光不加幂升髙真蹑虚集宛聊憩寂枝栖过三宿神通难测不于下成蹊俗眼何曽识四皓共木奴大槐荫土国孰非梦幻间昧者徒自惑况此方广徒衲身岂人力我有一瓣香敬为千百亿漂摇风雨中此地何偪仄向来专一丘不受山庭勒盘踞来药寮使我亲封植清泉堪晚漱甘露充朝食扫除有浮屠髙下宜降陟稽首达声闻应供毋难色
　　买舟过双塔夜阻风舟中有作
　　髙阁临流双塔寺扁舟舣岸一防风夜潮迷浦难安枕书雨翻江只闭篷人境行时虽甚逆我身着处本来空明朝乍喜团栾话应忘波涛汹涌中
　　恭谒灵康祠下二首
　　婺女光分邻土壤赤城标建絶纷埃丛祠祗事无终古灵迹相传有自来屋上飞烟梧鼎熟水边迎棹度船回大神如在匪徼福但欲乞灵消旤烖
　　生求同志论心事没耸邦人福祸间吏奉勅书跻旧典庙长血食配崇山刲羊刺豕来村社鼓瑟吹笙出市阛报祭丰年更晴日稻秔充羡老农闲
　　某昨日赴景伯通判正字宴集坐间使君郎中有诗问讯末章仍及今日湖上之约辄次严韵
　　巾车入郭解愁顔着我羣贤俎豆间小队出郊还许从清诗首唱讵容攀溪风杜守吟秋浦云月韦侯夸盛山何佀赤城遗暑湿东湖尽醉碧筩弯
　　洪景伯正字分绣阁
　　层屋周遭列岫围碧滋红彩晴晖境中一段明棱出望外千春碎缕归叠嶂分留女娲练飞流不杂卫文衣主人亦是登临客凤阁明年咏紫薇
　　子忱崇道吏部寄书问讯并寄药物适当风雨夕长句代谢
　　数间破屋压崔嵬经月何人共酒杯入耳了无门外事关心惟访药中材一山秋色连云暗半夜风声夹雨来欲向天台招贺监未应容易拔船开
　　题瑞岩惺惺石
　　宁复露棱角明心不受欺千年谁可转空照是宗师
　　滴滴泉
　　滴沥来无尽秋声杂水声纵观深省后一酌更心清
　　奉酬洪景伯
　　屏居常恨造门疎觌面真如得异书昔年丹笔勘阁本此日海邦题坐舆幸接好音闻正始岂惟妙句突黄初道山学士来车骑还使林僧识佩鱼
　　药寮候洪景伯
　　十日元无两日晴小园幽事最关情早披鹤氅看云出晚踏渔舟趁月明夜雨洗来脩竹净晓风吹入瘦松清野亭花迳縁君扫嫋嫋秋声动斾旌
　　天台李公孟长官出示桐柏观百丈坑玉兰且索赋诗继以一本分惠又复见督勉为之赋
　　桐柏古福地琼台上侵星僊人种玉处瑶草犹亭亭羽人纫作佩瑞露濯芳馨悬崖百丈坑九畴谁得经真境有谁何守防烦六丁长官仙李氏不畏兹山灵河阳无数花叶蘂衒紫青爱此贞洁姿不露凡卉形命彼轻举者窃取岩中扃封植入笼槛罗列旁轩屏结根失所托摧残日飘零揖我求我言矢诗当见聴草木遂其性民物自安宁君其毋求竒采掇庶可停兰玉近取譬何用专堦庭人观尽白眼莫遣下青冥
　　过防国广恩寺
　　地隔三江云水深那知帝子启山林咸京筑馆今谁主白昼松风哀怨音
　　同季父游东掖能仁寺
　　两寺从分有白莲人瞻东掖旧承天重寻贵主布金地共饮神僧卓锡泉阮叔林间携伴侣支郎社内许留连欲迎瑞相还龛去香火灵山古佛前【寺僧云殿中佛本灵石古像灵石吾门功徳院也】
　　巾山　　　　　　　　　　　楼　钥【字大防】
　　两鼇赑屭随西行势欲吸尽西江清是谁缭防千丈城欲去不去岂不灵化为青山镇东溟首冠窣堵双峥嵘安舆从东喜逢迎笑指鼇背同来登春残雨足緑阴成山鸟相和声咿嘤自从半山经小亭仰望巨石扶轩楹千山万山拥翠屏阴霾扫静纎云兴翠微下有长江横衮衮不尽千古情广轩俯瞰万瓦平佳处厯厯堪指名雪蓬蹙云连曲肱蜂房蚁垤栖残僧扶栏更上三两层一览物象无遗形徙倚未厌茗椀倾长啸两腋清风生亲顔甚怡轮为停我亦色笑喜不胜愿我双亲俱遐龄方瞳链顔华髪星如此两峯相对青
　　次韵沈使君懐浮冈梅花
　　玉人迥立山谷里不有使君谁与怜毋庸髙牙煞风景为着佳句増孤妍寒溪照影谩千树横笛吹残又一年传闻年后更多在便思跃马趋平川
　　彭子复临海县斋
　　乾道癸已冬此邦我经行郁攸气未殄千家真赤城来访临海令瓦砾纷纵横翘然三尺髙问是戒石铭徘徊重太息更闻愁叹声试询来者谁共言令姓彭我时语傍人此邑其将兴迨予来赘倅客馆方暂停夜闻箫鼔沸聴事先落成起望轮奂美壮观耸连甍百堵日防作斧斤喜丁丁层楼庋勅书两庑环中庭乆乃游其间宏大使我惊位置既深稳斵削仍攻精田里不知役纎粟无输征安得屋朗朗突兀有寜馨退食不苟处扁榜皆佳名中虚物自照政平由心平穉柏已可悦况有贤弟兄小亭真吏隐县拥髙山青琴堂虽増旧此意宜细评智调天下理夸言笑后生大可防急小恐弗胜举意属俄顷立欲如所营手足民无措吏奸益相乘不如疎节目示防信与诚施行有次第幽逺无隐情上下始相应温和亮防清子贱意不传仅许胜戴星彭令葢得此所防千里称此非防政学渊源甚分明行矣解印去众心已先倾太守荐之朝一鸮飞青冥傍无蚍蜉援日夜思归耕我无荐贤柄直书气填膺安得采诗官取防彻明廷
　　游天台石桥
　　两龙争欲赴深壑触破山骨成脩梁滔滔共出一门去凛凛直落千丈强初疑鞭石跨沧海絶胜乘鹊横银潢要须髙蹑前峯过往叩山中真寳坊
　　黄岩令郑仁叔索委羽洞诗
　　君不见王君羽化脱秦厄故山至今名落翮又不见乌程野鹤投氅毛佞臣称瑞民斯劳何如奉林控鹤登青霄翛然委羽登山椒青衣出入洞方杳紫气氤氲风尚飘令君颇佀丁令威鹤驭乆去双鳬归山川良是人民非一新琳宫还旧规黄山父老歌循良诵君诗句游云房更将山石比坚操百碎犹能彻骨方
　　送赵仲礼守天台
　　槔间社稷臣巻藏经济手功名付诸郎秀出诸公右大儿倅东嘉洗印未云乆次子镇赤城急流去何骤二者皆为亲欲奉乔松寿况有戏防堂可继清献后邻封尤便养荣侍各昼绣春风扇微和安舆云出岫家传吏师法从政于何有还归鸳鹭行金印当击肘向来尝佐郡山川若僚友南渡多北客风味中都旧士夫喜公来纷然迎马首其中多故知颇问老夫否
　　国清寺
　　夹道青松引客来五峯双涧拥楼台丰干饶舌留公案隋帝遗书暗古煤最喜亲舆来里社真成春月上天台阴云扫尽寻幽去佳处端疑为我开
　　天台道中口占
　　路上人家短竹篱缫蚕刈麦自熙熙可怜日对千寻瀑不解闲吟半字诗
　　寄管叔仪通判并同官
　　执别僧坊日未斜别离愁绪满天涯清霜已落衰杨叶小雨顿开乔麦花醉里不知身是客【江南李主词】酒防无柰客思家【欧公梦中句】凭谁寄语三夫子归路还须好句夸
　　陪沈虞卿使君游钱园
　　休沐无官事公庭晓放衙城中寻胜地道上引髙牙潭府支芳径东岩访物华山林真夐絶栋宇谢豪奢陶令亲栽菊秦侯晚种瓜裴公余緑野六一醉琅琊幽阪森三友飞桥粲百花树深臧曲折谷险露谽谺道院罗星斗禅房供释伽鼇峯思御气画舸想乘槎佳处城环雉吟边路缭蛇登山携翠袖喝道屏银楇井市花相映湖陂栁半遮髙歌惊野鸟叠鼓乱鸣蛙陛级青珉滑秋千防斾斜丛篁穿嫩笋芳卉绽新葩静憩方开宴徐行更试茶仙醪斟玛瑙玉指奏琵琶清絶嚣尘逺苍茫望眼賖诗情弥海峤饮兴天涯贤尹民同乐名郎子克家才髙修月户笔妙补天娲挥麈风流胜凭栏笑语夸追风慙欵段倚玉愧蒹葭逸韵迷春蝶清欢接暮鸦舞茵收地锦画烛照笼纱耋穉欣相告舆台靖不哗微风朝趁马好雨夜随车土脉兴原隰霖膏润甲芽相将劝耕去和气满桑麻
　　巾山曲肱斋
　　山立青防外人行紫翠间小窻开木末孤塔映江湾平楚不胜逺白云相与闲我来不暇寝冷坐对前山
　　倅防云水亭
　　山绕澄江江绕城水云径接海冥冥万家曲折在吾目一郡登临属此亭今日诗题随处有几番醉眼望中醒风流郑老知何在回首苍茫岛屿青
　　再过鹿伯可
　　又上先生见一堂澹然宾主两相忘不知海内清风满但觉山中白昼长小雨络林妨蜡屐靓妆环坐快瑶觞曲终扶杖欲归去朗咏白驹三四章
　　送汪强仲还台州官所
　　又向丹丘去安书易往还固应官事了莫放旧书闲问讯云巢老寄懐巾子山经行皆梦境自笑日苍顔
　　宿僊居民家
　　投暝人家欲睡时雨声不断水平池回头已过三江渡醉着车中总不知
　　次韵李孟达使君与林雪巢子季武诗
　　古梅巨石瞰清池觞咏曽陪老启期别我遂成千古恨传家空有一编诗使君尚尔悲陈迹处士惜非同此时若使南楼与清赏胡床应奉庾元规
　　次韵李使君追悼雪巢先生
　　文龙竟复老汚池一笑应从造化期环顾室庐无长物流传人世有新诗慇懃池上相从处凄怆床前永诀时更有后来贤太守遡风犹解挹清规【予为台州雪巢屡从予饮池上未几病不能起比予罢官别之牖下】
　　题万壑风烟亭百韵【郡丞赵景安新建】　　彭　郁【字文蔚】
　　风在不周山空阙底事同烟访两淛烟生庐阜香炉峯孰使随风至呉越风乎与烟相得外还有风雷并雨雪烟兮与风相好余仍有烟波及霞月谁知此处一万壑秖乐风烟余不説栝苍搀天三百里熊熊魂魂迷嵽嵲葢竹腾空一千丈泄泄荧荧蜚崒嵂洪蒙雾气荡归鸿滉澒岚芬惑回鷢前岑不阵有旌斾后岫无人何幕帟霏冷逼卢橘秋薄浥轻缣礲硉矹防遥触杨梅寒细擗新绵摩崪屼望海尖头培塿细盘匜琼玚髙抛帢帻巾边花草蔫彞慱旃檀飘馥苾刘晨长啸出天台填填浩气陵寒防王母驰车返圃缤缤羽斾挥斜日双岩瑞岩挿云汉寒防冷纷胶葛大固小固并阛阓碧瓦青炊浮防黄岩洞里石老人晒祓兵编资飃防白鹤山头丁令威清音嘹唳浑防防玉帝盘桓石宫郁葱佳气浮山棁天王宿留墉外岫羽仪仙队辉天阅长河匹练耀白帝钜浸杯醪饮红蜺永庆凭陵睥睨寒苍狗白衣劳目刮防郭峥嵘星斗烂雾髻云鬟谁指结防蒙逺巘失髙低云渡石湖惊没灭径山气接日山寒翠谷香浮银谷馞东门峧峻露觚棱天竺黄髙弥突兀玉女蛾眉洗鬓木天石佛雺封鐍千家屿逼水云廊木屐山陵阊阖臬般若台髙迷逺近温凉座上清飘撤吹开越嶂万机锦飐落呉江千树缬九层台外递韶音万年枝上光摇樾或逾逺汉宠丘峤或跨长空冒岓屹或邀浓雾迨晨晡或尼清氛当日昳或随小雨晻青冥或佐狂黯遥嶭或昏溪洞晚方散或蔽云筌朝便别或过千山凝古树或经四野留寒柮或栖江上寒竹稍或泊野外荒芜末或伴游丝春昼飘或侣凉薫夏朝防或时避舍秋空雨或闲回车冬日霵或穿杨柳丝线乱或度浮图铃索掣或搴空里青纸鸢或荡郊中黒风鳦或经花径残红陨或入松林浓淀杌或厯江河诸舰舫激扬帆缦摇竿橜或到遐迩诸精舍増光金碧韵铜铁或佀汉祖憩芒砀漫空雾霭凌云阙或如唐帝幸骊山灿烂旗常杂青赤或佀地仙列御冦携笻御气乘防或如雷部谢仙火亘天电焰挥霹雳或佀游月访姮娥仙乐八方吹逺阔或如焚野覔功臣烬气四隅光倐忽或佀洞庭百丈樯自西自东随意屑或如岢岚三尺地不燧不钻常焰宊或佀鲁国焚咸丘助张狂吹势难捽或如公瑾战赤壁虎啸波狂那得熄或佀牧儿爇秦陵猛火照天三月热嗟余真有山水癖每遇亭台须访谒丹丘仅过元宵火便问登临求快适节爱堂寛称起居揖爽亭凉清奥突玉霄栏畔忆仙游望海亭边思水活櫩前放目四极逺波泛玉虹流莫歇芡莲香吹满堂阁广轩梅峡纪碑碣知乐流杯亦屡游翠屏舒啸时排闼暨被城南韦与杜亭台轩槛俱穷厯或夸小景怡情性或诧巧营焕朱碧或因沮洳穿池沼或取篸簮排一列或取燕闲扁美名或思徳政存前迹橐籥鞴寛风浩天地炉红烟蓊郁未委眼前诸胜赏风烟比较谁优劣竒哉倅廨后山亭地不百容天路越壑多聊防十千数几许风烟难尽掲凿沌不知今几年贤哲治中凡几物怪底胜藏俱不知知亦讵能营栭楶赵君眼力髙夐古才得基堦榛即掘岩扄万壑归指顾飚霭弥空攅屏摄赤城千里诸胜游从此斯亭为巨擘谢守城头顔目汗辋川降旐应髙没余将防稽问夏禹封嵎何得专车骨玉帛几时来万邦侯甸云何分五百亦将东洋问大士象教何时启禅律双塔已多诸佛机鴈荡又何有僧客亦将甬东问勾践当日如何兴霸烈还君防雪臣妾羞千载英雄光史笔且生且教俱十年孰云外物人难必亦将海上问羲和日升旸谷隅夷宅月何与日时相望日何与月时合璧寅宾平秩顺时四璿玑玉衡齐政七四隅苍生感丕冒惟天惟有尧能敌婺女柯山日月长白黒围棋穷理窟潮头隐约子胥魂夫差可见无心术王乔跨鹤水中岛丹砂九转成灵粒杨妃隐迹海上山方士时闻登阃阈对景思人人不见风烟却羡常陞陟枝上吸风蝉不饥空里食烟鼯费力细思眼界两么麽俯仰屈伸诚有得蓬莱阁为亭作兄栢梁台为亭作伯骚人凭栏无一事涤砚濡毫恣思索酒客登阶无所为挈榼携壶忙逊揖水仙海若傥俱来任自亭前説极惟予椎鲁无寸长秖聴謦咳东君侧






　　天台续集别编巻三
　　钦定四库全书
　　天台续集别编巻四
　　宋　林表民　编
　　赠云深毛洞元　　　　　　　范成大【字至能号石湖】
　　台山一万八千丈莲花峰在诸峰上峰头结屋屋打头独有幽人自来往湖海云游二十春归来还作佳庵人漫山苦食不尽绕屋长松为四邻丹诀三千满云箧悟来且喜无交涉清晨石上一炉香此时天地皆欣合我衰无力供樵苏尚能相伴暖团蒲但恨瘦笻縁未断防把莲峰分一半
　　送通守赵积中请祠归天台
　　城头千峰青绕屋城下滩流三百曲谁云偪仄复偪仄尚有髙轩肯来辱红梅花下两芳春主人和气如卿云纷纷尘土簿书里见此缫借天球温厚禄故人车结辙棹头独泛清溪月不从世外得超然世间谁肯如公决平生我亦一沙鸥心在黄芦白苇秋安得从公江海去破烟冲雨刺扁舟来嵗煎茶石桥水东山已为苍生起道逢蓑笠把鱼竿即是马曹狂掾史
　　寄题鹿伯可见一堂三首
　　梦觉春闱俱转蓬仙凡今隔玉霄东聊攀铁锁问何佀岂敢避堂邀葢公
　　生来于公一嵗长决去愧我三年迟今世谁不落第二着鞭尚读堂中诗
　　雪溪兴尽船当回却拟登陆游天台经行见一堂前路转入湖山寻悮来【谓仙居呉公】
　　送谢子肃提举江西　　　　　杨万里【字廷秀号诚斋】
　　天台山秀古多贤晚向池塘识惠连十载江湖州县底一言金石冕旒前方陪廷尉甘棠舍又赋皇华小雅篇拾得澄江春草句端能染寄仄厘笺
　　谁遣孤舟蓑笠翁强随桃李竞春风交情顷刻云翻手古意凄凉月印空可笑能诗今谢朓也能载酒过扬雄待渠归直金銮日我已烟波放钓筒
　　寄题天台白鹤庙西泉
　　为司农顔鲁子作鲁子始尹临海祷晴于祠下见殿之东砌有泉而西独无因念安得西泉未几有泉出焉
　　东泉千年流不休西泉千年秘不流临海令君一念作猿鸟未知泉已觉殿脚西头苍石根向来元无泉眼痕一朝擘崖迸膏乳却与东泉作宾主令君已升金掌中白鹤古祠烟雨蒙父老思君难再得登亭饮泉三叹息祝君公台寿千百
　　林景思寄赠五言防长句谢之
　　华亭沈虞卿惠山尤延之每见无杂语只説林景思试问景思有何好佳句惊人人絶倒句句飞从月外来可羞王公荐穹昊若人乘云驾天风秋衣剪菊裁芙蓉暮宿银潢朝蓬宫我欲从之东海东西湖柳色二三月相逢一笑冠缨絶醉招和靖叫东坡一吸西湖湖欲竭我醉自眠君自颠路人往往指作僊此辈何曽识此乐识与不识俱可怜别时花开今已落思君令人瘦如鹤梦里随君携酒瓢同登天台度石桥瀑泉界天防云壑长松拔地搀烟霄与君聫句章未了帝城钟动西峰晓海风吹堕珊瑚枝乃是先生寄我诗火云烧江江水沸君诗清凉过于水定知来自雪巢底恍然坐我天台寺
　　酬儿平仲髙士二首
　　鴈荡天台半防云秋风吹作一诗人裁花翦月何时了也有新篇乞【气音】病身
　　我被诗名赚一生君今籍甚得诗名青原白鹭元无脚又趁芒鞋入帝京
　　台州郡圃杂咏十二首　　　　尤　袤【字延之号简公】
　　昔贤已跨鹤故迹余参云旧徳慨云逺干霄气仍存青山宿雾卷乔木苍烟昏尚想来游处笙箫中夜闻
　　右参云亭
　　两岩鬰青苍中有堂突兀回廊外环绕脩竹布行列悬崖上幽径窥壁见遗碣面墙谁所筑除去碍膺物
　　右双岩堂
　　青山围郡城东望独空逺苍茫溟海近想像蓬莱浅朝光上遗堞云气接虚巘羡门与安期鸾鹤若在眼
　　右玉霄亭
　　山亭在山背不见山巍巍但见四面峰辐凑朝宗之深藏固甚智自牧甘处卑一谦受四益是防能不危
　　右匿峰亭
　　草堂有遗基榛莽嵗月乆我来始经葺挹翠开户牖羣山供笑傲万象皆奔走所防名乐山欲企仁者寿
　　右乐山堂
　　失脚堕尘网牒诉装吾懐公庭了官事时来坐幽斋天风肃泠泠山鸟鸣喈喈我思在何许独对苍然崖
　　右凝思堂
　　堂堂文简公一世防与臯君子哉若人此言圣所褒遗爱在斯民谁能荐牲牢独有坐啸地清风仰弥髙
　　右君子堂
　　举世溷浊中谁当清见底﨑岖太行道谁贵平如坻安得【阙】　美如此一池水悠悠小阁【阙】视水知此理
　　右清平阁
　　【阙】　赤城山霞色起夜半建标自古【阙】　　羡吟翫僊人【阙】　　　手若可唤彤光射胸臆三咽骨自换
　　右霞起堂
　　攀梯上甓级上憩得危亭一览尽寥廓四山耸寒青浩若凌太虚翩如逐遐征昏花拭病目望处増防明
　　右驻目亭
　　谁怜穷山民糠籺不自赡纷纷死沟壑往往困征敛夫惟节与爱可谓仁且俭掲兹圣人言聊用自鍼砭
　　右节爱堂
　　右静镇堂【阙】
　　台州四诗
　　三日霪霖已漫未晴三日又言干自来説道天难做天到台州分外难
　　百病疮痍费抚摩官供仍媿拙催科自怜鞅掌成何事赢得霜毛一倍多
　　多病多愁老使君不忧风雨不忧贫三年不识东湖面枉与东湖作主人
　　两载终更过七旬今朝方始是闲身细看壁上题名记六十年间只五人
　　寄林景思
　　临海睽离七度春都城相见话悲辛苍顔白髪浑非旧短句长篇却有神一第蹉跎真可叹半生奔走坐长贫老懐先【去声】自难为别相识如君更几人
　　游石桥至塔头路　　　　　　徐大受【字季可号竹谿】
　　招手晴云豁妙髙峰顶头竹舆摇午梦茗椀唤春愁俎豆罗千嶂虚空起一沤危栏闲徙倚万象入防搜入石桥路林木蓊郁但闻涧声潺潺忽惊湍飞雹骇緑纷红杂然而下口占二絶句
　　畧约微分碧玉湾杖藜穿破郁蓝天山深草木春无路时有藤花一树妍
　　琮琤林涧只聴闻想见萦崖络石纹忽作惊湍溅飞雹半随花雨落纷纷
　　方外诗友机空二禅娄诧莲峰五月梅雨深林藂薄中娑罗花特异每防未见为恨夏初过此而桥东是花豫开岂应真大士出此以相劳耶
　　九葩一蕚鹤翎红开落梅黄烟雨中千叶青莲无路到不知春在石桥东
　　入万年谒简庵清老追和曽使君诗板韵
　　踏破深崖苍石棱八峰来谒简庵清山花照座一两防雪狖叫云三四声诗带烟霞藏旧刻门开楼阁见经行平田浅草归时路风月依然度百城
　　归路过福圣观瀑布辉老踞坐盘石二絶题飞雨亭
　　电激河翻白雨飞青烟紫雾落斜晖山中道士袐泉石只到此亭牵客衣
　　一水髙悬千尺梭空林终日影婆娑仰天雄踞盘佗石尊者真身诺巨那
　　送辉老自赤城住圣水
　　道人去住本无心云出空山鹤在阴试问白莲同净社何如赤壁卧青林叫羣孤鴈水天濶啼雪冷猿巗洞深要勘山门骑佛殿春风杖锡傥来临
　　题林咏道浮江别业
　　密林凝昼寂一叶动须惊砌净飞花影池深落果声正宜铺枕簟且复倒瓶罂向晚催归急烟江野艇横
　　寓天台水南四首　　　　　　林　宪【字景思号雪巢】
　　小雨凄暮春入夜寒更作泠泠竹间风振我衣袂薄野田鸣流泉密树纷翠幄蹑屐徐我行长懐付寥廓懐古不知寒洗心忘百忧怡然方寸地得与贤圣游南涧兮泉甘北山兮云幽彼纷兮何之兹盘兮吾留春雨暗前山春云行逺林月落鸡犬静谁闻梁甫吟巍巍兮髙山泠泠兮好音谁闻梁甫吟惟恐山不深防不著书周召不决科端坐庙堂上四海臻泰和此道固如是后来文艺多防然空山中独抱明良歌
　　天台万年山罗汉树
　　罗汉岭头罗汉树开辟余工所钟聚百围直上摩紫霄铁剥犀空自无蠧积年魔怪不敢栖暂过鸾凤却回顾初晴偃榦碍云霓欲雨蟠根起烟雾声回浪吼东海鲸影落云侵石桥路气陵太古化儿惊势压羣材梓人惧阳开阴闭资指南地弼天承赖撑拄凡斤俗斧逺遯逃黛色苍皮未须疏岩灵树异如相语杰叶豪柯翠云覆冰霜坐阅无古今合抱云仍仰雄据岂同涧梓与壑柟未厯千年随草腐我来骇识天下竒斗酒浇之共轩翥行人莫拟明堂柱险径无来万牛处盛时要用真栋梁宜使巇危可平骛指呼刋凿动六丁匠氏仍烦修月户转隆广厦蔽苍生何止増华万年趣悬崖黯惨阴风吐振谷徘徊忽号怒纎梢啸舞山雨来石走雷轰鬼神怖未容造次搜竒句五百尊师所呵防
　　丹丘书懐
　　灵凤山前花片飞读书窻下碧云栖断崖流水春不尽苦竹纹禽日夜啼禽声不歇日欲暮一防清灯照环堵镆鎁挂壁龙影寒黙坐焚香聴春雨
　　梅花二首【台州郡圃作】
　　陵晨汲山泉盥洗甫云暇徐行脩竹间小立疎梅罅尖风耿薄日色影寒相射幽香定有无纹禽踏花卸池边石陂陁水光上梅梢石上古字鲜剥风萧骚树老花秀发冰生香动摇只恐字磨灭不愁花寂寥
　　台州兠率寺淳熙三年孟春作
　　一榻江色近夜气欲空蒙柔橹晚潮上寒灯深树中四山杳烟雾月华忽陵空我亦众念息帘影空玲珑春江泼天明萧寺踞山坞荒堦下鸟雀古木飒风雨徐行石苔花徙倚望江渚日暮山更寒檐头铃自语寺门阚南江江势浩相向风云互吞吐山色豁林潮头卷飞烟白雨挟春涨中夜鵞鹜喧谁家海船上月色半古寺虫声杂疎钟江城缭山色星斗摇空蒙徐行不自觉徙倚树影中忽然变烟雨江上东南风老树半藤萝野色入窻户空明浮屋梁萧爽发幽趣晚凉进微风平江防烟露露乆山月来蝉声发髙树使君沈虞卿宗丞命赋郡圃罗汉树其树叶如杨梅经冬不凋生子若罗汉然使君云竒特古怪前所未见也
　　参云亭前罗汉树非禬非杉独雄据【天台万年宴坐峯之大杉大桧皆名罗汉树予尝赋之】苍皮剥落珊瑚寒错节轮囷海花蠧脩圆佛指叶沃光刺厯虾筒槎倒竖铜柯不受鸱蝮穿翠葆还容藤蔓附藏牙敛翼方屈蟠奋鬛张鳞忽驰骛突如破浪六鼇回蜿若惊雷蛰蛟喣摩空飕飕永夏凉薄雾惨惨晚秋雨白猿叫月时出没紫凤栖烟乍飞举【郡人相传树有白猿出于月明之时庆歴中有禽若鸾凤而紫色栖于晓烟之中故云】开花琐碎儿女笑结子糢糊罗汉具威仪庄肃初入定向背跏趺欣共住蒙头大佀安禅时暝目还同摩顶处得非天台五百僊此地鉢提曽得度偶然一念落树石不觉形骸成布露何时收拾过石桥未免根株伴龙顾更疑地主屈将军开辟岩荒肇城宇翦除魔怪迎道猷飞锡半千此焉驻神通堕在造化中千载英灵飞不去犀坚乆矣耐风霆樗散非徒免斤斧盆山秀耸不足论猊座婆娑通一路峥嵘下笑桃李繁竒怪应须鬼神防使君自是名世才善政报成多暇豫悠然领客上参云篆传观酒深注平生好古丘壑防指树轩渠命之赋我无文章光焰长搜搅经时乏佳趣昨宵梦游兹树巅环视谿山莽回互上云变幻舞龙鸾下风清和冩韶濩最髙峯在樛枝底方广寺随纤叶寓一枝一叶一沙界应供各谈无义句启予一啸谁防然八表泠泠树掀翥
　　台州郡治十二诗太守尤延之命赋
　　两崖玉巉然秀色真可餐岚烟落窻几惨澹云水间幽人美清夜和月凭栏干天空山影直八表生晴寒
　　右双岩堂
　　孤云不可攀浩气相与遥着亭翠微顶飞檐侵泬寥紫麟迂逺驾黄鹄回扶摇云收天籁息亭影摩重霄
　　右参云亭
　　逺思八表外澹然何所凝苍岩窅空閴脩竹风泠泠秋老竹亦瘦月上岩更清手持玉如意天豁河汉明
　　右凝思堂
　　蜿蜒龙顾山霄汉在人境古亭压虚无云气倒天景天澄碧芙蕖一叶一亭影凝然千叶上有客动深省
　　右玉霄亭
　　赤城在何处明霞坐中起大千无色界向背五云里羽人跨丹凤千载一来止咽漱餐泰和琼田结珠蘂
　　右霞起堂
　　兹堂虽不华三面受山色直东接溟海云雾时振翮几年芜秽深一日洞天拆悠然舒啸中自得仁所宅
　　右乐山堂
　　天下本无事智者欣有作谁能此堂上静坐对寥廓鱼游鸟翔回千里受真乐从渠锦绣肠天壤自卜度
　　右静镇堂
　　千岭随指顾一峯不可匿如何超逸士勘破造化迹隐然胸中竒防礡岩烟碧夜半秋月寒人境俱峻极
　　右匿峰亭
　　饮浊斯贵清路险斯贵平明明古君子日用无非诚寒潭寒彻底坦道安无倾日用傥如此政化天与成
　　右清平阁
　　古人不可逢岂徒慕其名兹堂号君子想像劳我情髙山仰后世作者追前声何处见文简堂虚风更清
　　右君子堂
　　郡斋多胜览随处山拱揖一亭更留人小立云百级峰峦方献状霾雾且无集是中颇空洞不碍山色入
　　右驻目亭
　　圣人定规模用节民自爱后来巧施为民害深可慨先生寿正脉吾道灿然在掲防榜屋梁流风万千载
　　右节爱堂
　　送陈寿老　　　　　　　　　叶　适【字正则】
　　天台鴈荡车接轸青田又促半潮近冠岩带壑无俗情秋榦春荑竞时尽老穷絶望华轩过其谁幽寻穿薜萝更抽竒笔向云射破的叠中千鴐鵞古今文人不多出元祐惟四建安七性与天道亦得闻伊洛寻源未为失阆风招手游太麻头制尾中兴年黄金铸印肯轻佩定把尧舜陈王前我家罄悬仰见斗簸君红旗魑魅走蜜房焰短夜苦长雪髙氷深去无乡
　　王简卿侍郎防诗赠王孟同辄亦继作
　　季父昔从我寒灯聴微更强扶瘖聋和误防蹇跛行坐令两销落无复一峥嵘宜汝逝不留出门访咸英大溪逢侍郎拆洗心胸清新诗发妙意説尽文字情侍郎葢代豪平蛮早垂名览书五行下援笔千人惊防化谢雕刻涵濡透晶荧林黄橘柚重渚白蒹葭轻褰裳念数往嵗晏霜雪零
　　赠胜上人
　　近日能吟者黄岩説胜师语生兼老笔体重带幽姿遣腊氷千筯勾春栁一丝方山最髙顶便拟结茅茨
　　游天台诸诗　　　　　　　　胡　融【阙】望海石
　　枯藤拄苔磴长啸凌秋风天空白露下碧落磨青铜夜半见海日发轫扶桑红黄支与流求出没白浪中乆夸坎井见始知天壤空招手唤海童寄书蓬莱宫我欲蹲此石投竿慕任公巨鳌傥可得持献江之东
　　链丹井
　　荒巅有野井古意豁冥搜藓石已摧剥云萝閟清幽忆昔抱朴翁炼液栖髙丘朝饮井中泉暮濯井下流丹成已蝉蜕岩花几春秋但见虎豹蹄印迹碧甃头举瓢酌寒泉一饮消百忧日暮洞恍惚攀桂聊淹留
　　墨池【并序】
　　世传王逸少尝读书华顶又有白云先生者今从招手石防磴而下岩岫杳霭处有黄经洞先生之隐也闻逸少尝与先生裂素写黄庭于此故名黄经先生羽化遗书多藏石壁好竒之士往往穷摉于崖广藤萝之间今磴栈防翳洞穴防絶闻有二虎乳子其中寻之者自崖而返墨池在絶顶右军书堂之侧书传不载得之野老云尔
　　吾闻逸少笔入手铦如戈结庐在华顶凿池派天河书将鬼汗写墨遣神手磨掞藻卧白云秃兎堆成坡临池日月逺素流变波咨嗟抚遗迹寒猿啼薜萝抟壁寻瘗鹤入洞求换鵞长松落青荫石巘空摩挲
　　书堂
　　右军本清真名题列仙籍朝披赤城霞凭崖望南极不读人间书诛茅近东壁松窻拂清霭石架横野色草圣天僊求竹扇山猿覔不有铁石心敢迩虎豹迹髙歌振林木上与霄汉迫时有太一星拥杖照几席
　　黄经洞
　　平生山水癖遐往心独歖采秀凌丹丘忽遇白云子腰剑苍龙活野袂青霞起邀我石洞行共坐防石髓架有黄庭经犹是东晋纸粲若锥画沙其字大如指口传郤老术长跪与进履吾心在魏阙焉得给薪水
　　伏虎坛
　　顗公天人师猛虎屡欲嗔形体掘槁木鸷心化为仁猥厠龙象侧而作猫犬驯砺齿怖天魔掉尾迎山君西伯困羑里仲尼畏匡人人心害贤圣寜与猛虎邻
　　葛仙茗园
　　絶巘匿精庐苍烟路孤逈草秀仙翁园春风坼幽茗野僧四五人脑绀瞳子烱携壶汲飞瀑呼我烹石鼎风涛防江滩松籁起林岭七椀鏖郝源一水鬬双井我虽冠履缚心乐只园静濯足卧禅扃幽梦堕蒙顶
　　葛仙宅
　　仙翁卧云日种松药炉东千载鳞鬛古突兀成老龙蜕骨入霄汉横身饮长风上有鹤巢下有白蚁宫先生昔羽化鸡犬尽凌空如何刀圭妙失此十八公
　　桐柏山
　　清晓骑白鹿直上桐栢山山环若城郭琪树郁参天青猿导我路如入崆峒巅瑶草被阪緑琼蘂凌霜繁旁瞰老子宫玲珑隠林闲垩栋天马出綘柱雕龙盘歖与冥寂士共谈秋水篇散髪松下啸拂霞石上眠赠我玉膏相期凌紫烟
　　琼台
　　璿台挿中天僊圣展游眺亭亭珠玕树蒙日光照曜上有天乐鸣嘈杂声要妙浮丘倚巗聴玉女排云笑兹游偿夙心时闻八鸾啸搴茎茹金芝援藟爱青峭琅耶失孤岫渤海播圆峤抵掌嗤客星石濑坐投钓
　　双阙
　　朝游双阙下遂登双阙上峻壁束清溪石扇阖奔嶂旁通风云气下蓄关键状髙逾剑阁竦狭过彭门壮我行季秋月霜颷扫霾瘴崖枯水还壑巴峡失清涨矫步凌丹梯陟崄神愈王作书遗家人咋指悔狂妄
　　玉霄峰
　　青冥玉霄顶静夜无纎埃手携赤松子拂石坐苍苔举瓢呼海月长虹贯金罍挂剑桂树枝洗手天河洄我欲铲崖嶂涉海登蓬莱要观中洲碑鼓枻云涛堆风波虽可越长鲸正崔嵬
　　桐柏碑
　　韩公在大厯髙名悬日月游戏翰墨场八分独竒絶遥程邈钝近鄙伯喈拙我来桐柏巅洗眼见碑碣峍屼挟风霜钟簴粲成列跗閟琳宇防画照清越至今氊墨工石本走胡越引袖拂台山山尽字乃灭
　　寄桐柏山王尊师　　　　　　髙佀孙【字续古号疏寮】
　　犹道中峰浅重新入翠微读书呼鹤聴洗砚待猿归近瀑青松湿朝阳紫木肥逢仙归又晚行得健如飞
　　桑世昌泽卿归天台
　　且入西陵抖素衣寒灯犹有雁相依月僵积雪和梅冻天拆残星背斗飞书防不堪供世用江山何肯笑人归赤城仙伯皆吾辈为带诗行问子微
　　夜宿金庭洞
　　夙闻桐柏山下入金庭洞五云所出没千翠相迎送川明芝自夏冷雪犹冻沙泉注阳宂水碧孕阴峝天光抱琼室神力扶兰栋其左鬬苍虬其西翺紫凤中穿穴窈复傍见石阙空青烟溜松髓白水鸣醴瓮恠草不知名珍禽时曳弄石蜜吐岩房琪芳突苔缝星君时一游仙翁亦参从或乘鹤来或并青鸾控香趍玉女跪丹走山灵恸谷神元不死根在深种谁其握性命于此破昏梦世人少知几何能测天用
　　次韵沈台州游桐栢山
　　中天积翠玉台遥昆阆吹风下赤霄鹤防青松生老珀龙归丹井应寒潮三台自逐玑衡转玉帝常同海岳朝休道人间仙骨少功成也防作松乔
　　桐柏山琼台
　　翠岳竦神秀玉衡直三台上有长生君含光赤城台阳崖金芝阴壑生碧苔独立云在下一啸仙俱来丹郎醉不醒玉女声如孩帝乡风自寒洞口花长开所嗟尘埃中那有神仙才秦皇漫东海汉武空蓬莱
　　夜宿桐柏
　　月到中峯碧峭深露桃微重鹤移阴隔松聴得仙官话句句皆非世上音
　　琼台西路
　　一夜天台雨青鞵蹋尽沙添将清瀑水湿尽碧桃花涉涧鉏生术和云嚼野茶便无仙骨分不敢更思家
　　桐柏观阅蔵经
　　天人皆竒人一防文为主至今昆仑山犹有羣玉府虚无天之根清净道所祖也知自羲翁此妙泄盘古老氏启蔵室八神负猛虡玉垂太上篇金写神仙语舜璿奔一机汉宫凿万户璆谐玉女下雷吼苍龙舞侍晨校琅简玉卿譔瑶谱两垣协躔度四溟节风雨恭惟上帝骘哀此下民苦昭昭悬朗监厯厯开蒙瞽粤从擘混沌孰不趋子午六爻本乎健五行依乎土神机迭经纬和应相律吕子能发此钥太微开帝宇
　　清晓升琼台顶石崖有仙人脚迹
　　乱石排天倚岚壁苔痕不犯松乔迹上通羣帝集台斗下凿十洲通碣石树呼清风杂今古山遗宿润从开辟丹翁曽同玉女醉樵者亦见仙人奕云飞磴道晴掩冉露湿衣裳香滴沥洞中灵君来不来鹤归冲落桃花碧
　　桐柏山黄法师斋
　　羽人归丹丘轻房冒苍顶云飞北斗坛瀑洗洪崖井三更火交坎八十雪垂领深香熨玉釡淑气回丹鼎彼空此亦无物动我自静灼知乔松辈元涉羲老境一来受清涤内悟开微儆请添无为香上有兰台景
　　桐柏山郑先生斋
　　凿石引幽路傍崖开碧庭棊留樵客坐鹅博老君经竹榻朝吞日松坛夜拜星山中有公事鹤触杏花零
　　万年山
　　依松屈曲疑无路十里廿里香深沍殿台平入蓬莱图人烟尽属天台赋山奔万马逼人立泉吼晴雷半天注乱峰发地翠参错沓嶂参差龙屈怒阴磴仍遗前腊雪阳崖竞拔千年树亦容羽客卖丹来更有神僧飞锡渡佛界焚香玉女跪海舟献寳胡儿踞未午催敲集梵钟随云共展升堂具冥搜穷日不知极妙尽所歴何容遽平生畧持山水眼是处且了林泉素挥支公钱极易事分厐翁榻良难遇青山不是世间无山若识人人也住
　　石桥歌
　　一石上负昆仑柱一水西奔牛女渚玉斡狞鳞万松古夜夜神光干帝宇石滑苔危冰一缕四海长依开辟雨月落未落逢诺矩两足敲泉龙罢舞
　　国清寺泉时有緑蟾蹲崖石西
　　崖腰溜清水素光摇玉宇其阴透碧海有石如砥柱心知老龙都直入蓬莱府仙云荡凉润积雪明深暑阴阳若在兹嘘吸多成雨孤花栖暗芳瘦木垂梢古娟娟緑蟾蜍曽识广寒女深疑珠宫物内敬不敢侮山僧惜一茶自碾仍自煑相从有觉意两悟无凡语欲分鲜花屏稍筑松风庑铜缾取明月洗此文字苦
　　栖霞宫山斋
　　山栖极造理其北恰岚壁下吞泉数斗中有蒲数脊崖留未化雪竹迸将崩石不为世所薰直入之寂道人无一吝近我如相识忽然问周易再三説太极言清嚼冰雪事奥通金碧吐纳少滞咽导引多精色阴火养阳鼎黄云生寳鬲定是母池西佳桃已中食
　　叅政钱公山园
　　朝庭文物自升平公主园林尚典刑山好尽强金谷涧客来且上翠微亭鹤鸣欲説前时事花在非如旧日馨多少唐人诗意思无人知得更冥冥
　　浮冈
　　山含宿涷未曽销鸟去仍回水路遥千树梅花三尺雪一防风力半江潮
　　天台渡
　　一江夹清浑只向青村注余云拖薄润逺霭飞轻素船轻顺流下石狭奔湍怒苍阴布仙迹野芳生幽趣山色各有旧春情宛如诉徘徊良自得泱漭又将暮遐瞻金碧庭可入丹泉路今夜宿桃花切莫匆匆去
　　天台道中
　　落花入谿口山山皆可佳横矼碧水急后峰白云霾野药缀殷子危松换新钗鱼轻争凑石兰瘦深依涯此处若有仙欲留殊未阶一来爱清气全是牵幽懐空色下映水风声髙在崖草草亦难通借泉洗青鞵
　　再至桐柏山
　　此山即蓬莱其下通弱水万星奏上帝一岳留仙史逍遥丹霞上出没流精里夜子鹤又叫月晕风欲起自从西磵去复见东峰峙松施神农萝石防尧时髓无中犹有象外更无旨略闻赤松道浩刼不可纪
　　桐柏台夜作
　　东崖紫云飞西壁白雪炯洞口一何邃人间无此静松风翻瀑怒梅月逼鹤警苔污断阙石茶注彭亨鼎丈人极好生生神最澄景且修黄房诀夜向香心永
　　鹿郎中山居
　　非是拜厐公何繇识此峰自唐无两见如汉有高踪径吐归来菊山连种老松轻飞云佀健精链玉为容鹤要亲题竹猿常认击笻花深多不见叶响却相逢天最知陶亮人难揖戴颙一来非小事吝到此皆溶
　　巾山雪
　　携诗来做台州雪台州雪好无人説一峰玉削昆仑柱一天冰夹蓬莱阙大江不动网罟冻众壑皆声松竹折村无人行太清净树无鸟栖俱峭絶丹天仙君谒帝回赤脚泠泠踏寒月不管飞残水帝魂从头尽笑春风拙緑华之女素霓衣从防广寒太阴妃法曲导引青鸾飞仙人仙人胡不归
　　王清叔舍人玉寒堂
　　只为襟懐别全然少俗埃山林非细事天地有竒才泉石皆经画松梅不妄栽何消嵩洛去嵩洛在天台
　　寄天台萧链师
　　已是成仙了全然得道长石坚松结髓山暖术生香近瀑衣裳冷和云笔砚凉傍崖修碧宇何日奏寥阳
　　石桥纹蕈
　　絶冥万丈深积翠凌空危清涧月自浴孤芳人不知石骨溜香髓松苓涌凉脂忽然青云阴见此白玉姿冉冉露痕重漼漼雪花滋淑气注阳鼎甘津灌华池开经拜修静得道推安期聊欲燕其阳饱食五色芝
　　简石桥僧璧晖
　　只在闲云里房虚湿翠屏童归收晚果客至歇残经月落千峰黒龙归白水腥关门无一事草木共冥冥
　　桐柏郑练师归故山
　　元与俱妙全无事可轻路依苍石转房与碧云平鹤露收残梦桃风析晚醒西窻留与我却去事弥明
　　分绣阁夜作二首
　　一镫炯微明敲尽寒更永老蛩泣月罅脆叶鸣霜井此事谁主宰凡物皆动静不了达者观却佀醉难醒乆无谢安石况复陶景残书非一嘅孤钟但深省梅生雪后花鴈叫云西影他心不可度此语堪自警
　　识字始多忧悟理良自苦少小习句读岂解工训诂一从入老大甚觉悔雕组人生各用命何乃太知古典谟必臯卨诗句须李杜生居诸公后已觉万事忤勤妇少完燠惰农甘莽卤八卦不可推天意如许
　　别天台
　　早乘霞气入蓬莱不识神仙也不来曽与赤松游数日自携玉女上西台当时共説黄房事回首空惊碧海埃前度刘郎今得度桃花一一为郎开
　　题仙居道中　　　　　　　　徐佀道【字囦子号竹所】
　　地褊山成簇溪平水不奔晴天带阴色冬日作春温草聚鸡豚市机声桑柘村舟人识行李相约候归辕
　　唐使君与正新建浮桥
　　秋风百柁倚江臯幻出城南不柱桥虹影勒回天际水鹢头惊退海东潮白银阙里看车马赤玉防边聴鼓箫硎刃有余舟楫在待随芝检上云霄
　　题仙居相湖
　　岭名石母谁家母湖号相公何代公欲问岭雪并岭月怕推湖水与湖风渔翁樵子难重问墨客骚人苦欲穷愚智校行三十里朔风吹酒又成空
　　宿云岩二首
　　古书万巻积成蠧老屋数间深却幽午枕忽惊毛骨冷觉来风雨一山秋
　　残僧入定夜堂寂独客不眠山月髙静坐了无尘俗态一灯窻下读离骚
　　送程傅叟赴官临海　　　　　叶　适
　　茂苑台髙春日明君顔如花杨栁青萧条别离风雨外杨栁自青君貌改谁能仰天愬天公三辰五星在心中老作海头新主簿蜃气错杂迷西东去年无禾虽种菽乞命只指今年熟家人未可便喜欢少待上司催结局
　　其二
　　金华仙伯歌襦乆休父仍孙敛板迟堂下言髙鬷蔑恶官中事了傅咸痴苦心才覩千年榦垂翅新翻六月池莫向巾山耽笑傲征黄勅使立多时







　　天台续集别编巻四
　　钦定四库全书
　　天台续集别编巻五
　　宋　林表民　编
　　示邦人诗　　　　　　　　　萧　振【字徳起】
　　我本江海人来守仙佛国年丰讼牒稀公事不留积岂无一樽酒约客飞太白重念此邦人朝饱不谋夕顷遭两年荒十九皆菜色城中多饥殍倒死臭熏陌幸兹连岁丰粒米弃狼籍嬉嬉不营生便尔轻牟麦三日天不雨沙田已拆十家九无储何以度饥厄我为此邦忧夜眠不安席愿天岁岁丰愿尔痛俭啬一年三年储三年九年食尧汤虽在上丰歉岂可测
　　寄题杨元光新筑黄岩县治清畏轩
　　孙　觌【字仲益】
　　杨公相大厯独擅徳爵尊清渭贯泾浊寸胶定河浑髙名冠朝伦流风被仍昆悠然向千载凛凛尚目存官闲拥黄防卧听衙集喧萧萧鳬鹜行重糈不到门蝗虎不待驱闻风自惊犇所贵知我希已及鱼与豚
　　送修书记游天台　　　　　　李　鼐【字仲镇号懒窝】
　　尘事日败人筋力随以劳三年梁溪上俯仰如桔橰穷巷躬水菽杜门匪禅逃修公嵓壑人臭味合我曹闲从茗盌集有往不待招清芬落浄几宴坐挥霜毫脱畧畦畛外寂寞期乆要春风草离离飞花照方袍朝来遽别我明月挂一瓢笑指天台云意气东南髙去去不可挽独鹤鸣九臯防看精进力觉性一宿超全提法王法众说障奔涛大千廓沙界体现无丝毫异时药山偈问道慙非翺
　　题北山玉寒堂三首【刻柱上】　　　王卿月【字清叔号醒庵】
　　春光又过九之一十日大都三日晴隂晴要是不须问日日为春来一行
　　客来清话固所欲遇酒草酌庸何伤是非有耳不愿听乞我半日心清凉
　　松成不见种松人借尔相陪见在身岁月暗销松暗老焉知此地不荆榛
　　谒二徐先生墓　　　　　　　朱　熹【字元晦】
　　道学传千古东瓯说二徐门清一壶水家富五车书但喜青氊在何忧白屋居我懐人已逺挥泪表邱墟
　　题苍岭　　　　　　　　　　陈公辅
　　行到山危仆已痡此身强健不须扶回头指顾重冈险得似人心险也无
　　肄业广慈院临别留一絶
　　来时膏雨迷新野去日薰风吹旧林寄语主人休惜别白云南北本无心
　　题慈云院双松亭　　　　　　晁公为【字子莫台州守】
　　云间龙躩千寻干地底雷奔万仭泉寄语庐山旧游客个中端不减栖贤
　　刘阮洞
　　桃花开已繁溪水溅溅去不见持杯人自叹来何暮
　　题石桥二首　　　　　　　　王十朋【字龄忠文公】
　　天台未到已先知入眼端如入梦时僧唤我为严首坐前身曾写此桥碑
　　路隔仙凡信已通天台容我踏长虹情知方广神游乆不在登临杖屦中
　　题瑞岩大泽塘　　　　　　　　钱端礼【字处和号松窓】
　　尘缨乆欲濯沧浪今日来游大泽塘水似我心心似水更无一事可商量
　　留题授上人曲肱斋
　　架屋巾山最上头曲肱打睡百无忧云容献状留残雨海月横陈有去舟闲里琴书缘好客向来钟鼓不惊鸥防将一滴曹溪水洗尽胸中万斛愁
　　汪　澈【字明远枢使庄敏公】
　　一室安巾鉢頽然了性空曲肱忘世梦行脚本家风山静人稀到窓开意不穷我来频假寐乐亦在其中
　　蔡　向
　　莫笑此斋小曲肱聊度年玉楼容十二世界纳三千亦可罗尊俎何妨散简编戏余留岁月墙逺不能前【昔有人入维摩方丈欲题岁月行数百步终不能及墙绍兴巳巳二月浄空居士蔡向瞻明】
　　巾山晓望　　　　　　　　　岳甫【字大用】
　　角逐东来几巨鼇化为奠位两山髙江枫作意红千叠野水何心緑一遭露洗松巅沈晓籁霜眀天际察秋毫防须竹院求余地嵗晚安闲读楚骚
　　登巾山　　　　　　　　　　游九言【字诚之】
　　环走层冈马脱鞿两峯平地玉颀颀南临澥岛金鼇涌东望丛祠白鹤飞日出市声朝雾散云沈海气暮潮归居尘却立尘埃表徙倚天风振客衣
　　横溪堂春晓二首　　　　　　虞似良【字仲房号横谿】
　　一把新秧趂手青轻烟漠漠雨冥冥东风染尽三千顷白鹭飞来无处停
　　田塍常满雨常余緑遍溪南我独无珍重天公不遗物也分余润到菖蒲
　　天台图示芝草二本生于县圃二年皆生临海送双莲华双莲子成二小诗　　张　昌【字师言】
　　已见金芝发秀华妙莲仍喜对双葩未论祥瑞夸三异且庆丰穰及万家
　　煌煌朱草连年秀的的丹蕖并蔕香圣世自然多庆瑞海邦聊亦効珍祥
　　题东湖二首【有碑在堂壁上】　　　　　张　毣
　　解愠薰风拂面凉藕花极目送清香三千宫女青罗盖都作酡顔酒晕妆
　　蜀锦谁将到海涯水仙铺作地行衣四堤却似元宵路抛掷红灯载月归
　　题南峯蓝光轩　　　　　　　刘　光
　　百尺擎空窣堵波羣峰奈此独髙何皷钟鸣处是非外天地望中苍翠多闲看野云披玉柱醉眠秋浪卷银河问师乞取窓前月一榻清风许我麽
　　题摘星岭　　　　　　　　　左　纬
　　巳知星可摘须信路皆通日影穿云薄天形入水空遥看梁苑雪独揖楚台风指防中华地山河万国雄
　　题正等院竹轩
　　山色重重鎻碧萝更栽脩竹在山阿老僧不识春头面但见阶前新笋多
　　题灵潭　　　　　　　　　求仲
　　江湖虽濶多罾网幽涧清虚且勉旃待我功成买双鹤归来伴汝一千年
　　题蛇首岩
　　巗如蛇首隠林端未得风雷且蛰蟠俗眼莫嫌无变化待生头角始堪观
　　赠赤城儿先生二首　　　　　陆　游【字务观号放翁】
　　羽衣暂脱着戎衣坐定方惊语入防归隠玉霄应不出他年容我叩巗扉
　　我坐虚名剰得穷百年身堕畏途中看君一櫂烟波乐悔不常为采药翁
　　送鹿伯可致仕归天台兼简致政龙学给事吴明
　　可丈　　　　　　　　　　周必大【字子充文忠公】
　　悬车七十古来稀况是丁年解鞅鞿神武衣冠景挂都门供帐仲翁归前防新命俱郎宿处士儒官摠少防【李寻传少防四星主处士儒学之官今以秘阁休官故云】林下若逢龙阁老为言台岭转光辉
　　同前　　　　　　　　　　　王　晓【字浚明】
　　握兰肯受二毛侵髙节须知映古今烟阁云台辞帝阙风裘雪防返家林殿廷不待新鸣玉里舍聊挥旧赐金猿鹤不须惊与怨道人轩冕本无心
　　闻伯可郎中锐然有冥鸿之举小诗奉庆
　　吴　芾【字明可康肃公】
　　郎省声猷蔼搢绅看看步武到通津合留北阙扶宸极却向西溪整钓纶愧我暮年方谢事羡君壮岁便抽身时贤莫把衰翁比林下如君只一人
　　黄巗县楼　　　　　　　　　郑伯熊【字景望】
　　飞甍欝峥嵘万井交错综俯仰各有则静以御羣动平时心匠防斤斧防不用少施见其余规画已惊众姬公昔营洛道徳作梁栋东家有余材鳯衰无复梦帝方议明堂行矣与君共
　　清畏轩
　　树蕙余百畆艺兰当路岐清风一披拂香气无不之纫为楚累佩辱我幽靓姿小草生涧底雨露无恩私不入儿女玩岁晚得自持所以古君子清徳畏人知
　　过万年山望罗汉岭上大松
　　苍髯白甲老烟云万木丛中独挺身一柱擎天须此物执柯他日属何人
　　寄题分绣阁　　　　　　　　洪　迈【字兴伯】
　　新阁何隆隆经营自兹岁其前山送青其下竹交翠景物日夕佳登临春秋异治中公事暇领客共流憇四座欢相酬夀主珍重意向来蓬瀛上视此无乃媿主称客意好是亊幸且置拄颊饱看山朝来殊爽致
　　清閟堂
　　昔闻王子猷借宅亦借竹此君固可喜人亦清不俗伯氏贫而癯一饭不饱肉诛茆自经始护此无尽緑一官岁强半余日如转烛待其长稚子而已牵归毂何由坐堂上偿我志愿足应烦彼邦人日报平安福
　　有懐大兄正字
　　今日思兄弟江东望浙东别离无奈乆书札且频通雨湿芭蕉碧风干薜荔红何时尊酒共夜语小窗中
　　送同年林多益丞临海　　　　陈傅良【字君举】
　　同里衣冠近濶踈同年齿发多衰变美人宜在玉笋班隠吏亦随花雨县有杭一苇逢迎可每食双鱼甘防便顾瞻周道竟何如善为身谋岂吾愿清庙笙镛济济陈碧梧鸾鹄深深见由来盛事岁月晚谁到脩涂肝胆健杨花吹水酒揺波一请加餐再无倦
　　短韵送吕子约丞郡天台
　　露荷不肯附緑涨石榴自欲当朱明我无一物与君别持此荐以双玉瓶榴花结子荷成的定亦扁舟去为客良集偏于吾軰悭新功或向他山得我韵虽短声苦长君不能饮须满觞申公何在丽泽死又送防鸿谋稻梁
　　送台倅赵叔明趋朝　　　　　髙文虎【字炳如】
　　羲轮正弭节别驾忽扬鞭游从亦雨暑朋盍知何年欲叙情缱绻难形得周旋谱系玉为牒辉华珠在渊汉家子骏才今世徳麟贤洊倅丹丘地平分刺史天婉画迈前軰隂功培后缘人或得其一君亦几于全防凉起天末触热趋日邉石桥礼尊者琼台访遗仙髙张天姥盖穏泛雪溪舡稽山万塍稻镜湖千项莲行庖击小鲜触境乱鸣蝉应酬图画中懐想冕旒前早渡月千里晴颿风一川清都欝佳气绛阙鎻祥烟放朝上閤后投谒岩廊先诸公竞罗致百辟防班聨托契荷倾盖为僚因赘员犹慿六六鱼寄问我沈绵
　　题栝苍洞　　　　　　　　　蔡　向
　　福地流传号隠真麻姑曽欵蔡公门臼舂云子自堪饱井溢丹泉便可呑山露五峰疑指爪溪盘百折想裙痕我来既蹑灵踪后知是仙家第几孙
　　题洪景伯分绣阁
　　杰阁横空爽气收一时胜防压岩幽要将绣岭匿峰色分入霞城栖月楼雌霓挂櫩供彩笔雄风拂面快金瓯才华便合冲霄去应为看云却少留
　　题黄巗溪　　　　　　　　　孙应时【字季和号竹湖】
　　得雨溪声壮无风云气多山花依翠竹滩石乱寒莎樵父谷中出牧儿牛背歌逢人问尘世扰扰意如何
　　登巾山　　　　　　　　　　陈知柔
　　司马胸中着云梦杜陵眼底盖乾坤吾衰不复论兹事饱看孤帆落逺村
　　天台游山
　　烟萝穿几重柴车倦驱驾忽寻钟磬音山腰得僧舎主僧闻我来曵杖出相迓揖我坐虚阁登临欠台榭老屋数椽余风物自闲暇古木出云杪遥岑来竹罅下临一水涵光冷相射但能了此生未遽惭大厦我本山中人偶失学圃稼为米聊复留两同僧过夏得舟家可浮遇竹宅便借是处皆南山何必东篱下悠悠去忘归寜畏长官骂松月苦留客徘徊度清夜明朝过桃溪谿女莫相诧
　　次海上长亭村
　　行到山穷处防茫岛屿青百年多逆旅万事一长亭风雨晚潮急鱼虾晓市腥平生诵佳句今见海防防【老杜台州地阔海防防】
　　宿天台万年寺
　　古寺来投宿云嵓第几层有诗堪供佛无事且依僧小阁泉喧枕修廊雨暗灯好峰看未足梦绕碧崚嶒
　　刘阮庙　　　　　　　　　　赵汝愚
　　当年刘阮意何穷莫谓仙凡事不同解到琼台双阙下遥知道骨与仙风
　　石桥
　　法身遍满三千界影现天台水石间我欲直从心地见来看磊磈听淙潺
　　题寒巗寺　　　　　　　　　丁　可【字无可号蟠庐】
　　大块中间一窍开佛龛僧榻徧巗隈羣峰争泛云出絶磴秖容幽鸟来蝠穴巧藏人世界鳌山惊现蜃楼台重来又与山僧别钟皷无情鹤自哀
　　夜对巾山题客楼
　　两峰髙并玉珑松絶顶浮图挿暮空飞雨入帘烟树暝半天灯火幻疎红
　　题万安院　　　　　　　　　孟大武
　　十年不作此山来依旧青山好在哉聊逐春风驱酒病却惊身世得愁媒禅床寄枕眠初熟山鬼嫌人梦却回明日拂衣还出去桃花地上欲成堆
　　题紫巗寺【即殊胜院】
　　路入溪声逺秋深树影稀涧云藏鸟语松露滴人衣诗战蜂腰怯茶分粥面肥胜游殊未厌肻为夜寒归
　　题康济泉【在灵康庙后】　　　　顔　度【字鲁子】
　　三年官事浑无补一片丹心彻底真更有灵康是知已新泉为我现津津
　　国清寺　　　　　　　　　　陈尧佐【字希元】
　　南越第一寺偶来心地真却嫌桥下水流去入红尘
　　行登新现潭　　　　　　　唐仲友【字与正有説齐集】
　　荞麦花齐晚稻黄今年此地是仙乡篮舆又作山中去敬为神龙一瓣香
　　薄雨轻云卷翠防丰年何物不熈熈拒霜也効嫣然笑白白红红出短篱
　　辛丑正月上休日谒灵康庙拜滕公祠赋成七律一首
　　苍山余雪在云端五两揺风减晓寒谷应笙簧成两部日涵烟水上三竿相逢戱事留仙传如在英魂激壮肝分职幽明均报国愿神终赐免空官
　　题天台福圣观瀑布　　　　　杨　偰【字子寛恵懿公】
　　积雪悬崕照幽谷轰雷破石响空山直疑天上银河水倒冩千巗万壑间【有刻石】
　　同丁致逺司戸游东掖山　　　李　庚【字子长】
　　不见诗人老郑防谁知衣鉢此中传尚余杰阁惊人句更结今秋未了缘【丁相约今秋再游光明阁】
　　与君共饱桑门饭愧我曽非莲社人若问生公讲堂事青山门外自横陈
　　天台道中　　　　　　　　　谢深甫【字子肃惠正公】
　　溪绕青山路绕溪山长溪曲路髙低晴滩浅湿舟如荡危磴棱层石作梯晚照荒村飞鸟入秋风落木败蝉嘶碧云四合长天暮转使乡闗望眼迷
　　送桑泽卿归天台　　　　　　李　兼【字孟达】
　　野鹤昂然不可覊伴行双屐一卭支屈公萧寺三旬客益我空囊几巻诗乱帙检残烧烛夜浅杯流向落花时春光只恋西湖好不念台山老桂枝
　　同谢子肃诸公饮巾山防上人房
　　李朋【字才翁】
　　石磴行﨑曲缘云入翠防山寒惊嵗晚渚緑认春归絶境为谁设清欢如此稀轩窗生夜气檐角有星飞
　　寄丹丘林咏道【用林和靖韵】　　　　桑世昌【字泽卿】
　　小别俄惊嵗屡周尺书每每寄江头逢时共叹君肥遯投老谁怜我倦游书足三冬应润屋诗成千首必轻侯一尊纵负东湖约尚及黄花碧树秋
　　夜对巾山塔灯呈史君李孟达寺簿
　　光明台畔旧曽逢何自飞来碧海东未问眼根齐寺级要先心地证圆通八还究竟千光合四面回旋一视同坐想玉霄风月夕超然清对一诗翁
　　山居二首寄朝中故旧　　　　谢　直【字古民】
　　苒苒年华渐向西可能回脚下涂泥静收营虑还书巻少有工夫入菜畦洁甚水蒲邉白鸟翩然风栁下黄鹂犹嫌宿处闻鸡犬更待移深过虎蹊
　　造化涵洪靡不容近分一谷着愚公地因沙涨偏宜竹山为巗多却碍松夜静图书添晓睡腊寒薪火抵春风独惭道学工夫浅却比先师不屡空
　　登般若台【在嘉祐院】　　　　　　　赵彦龄【字夀卿】
　　拨置文书强作闲佩壶聊得共跻攀归云不识游人意遮尽江南一带山
　　题巾山
　　一夜空山闻杜鹃落花流水两茫然慿防不觉春归去目极平芜緑际天
　　题南峰精舍蓝光轩
　　一溪带郭静潺溪寺在溪旁碧岫巅塔影逺连空翠隖钟声髙入蔚蓝天竹房僧定侵窗月沙步人稀满树烟刚被名缰挽归去乆居应作地行仙
　　刘阮祠　　　　　　　　　　林　仰
　　深树冥冥一径风溪流应与十洲通仙家日月无人识只爱桃花二月红
　　赴官武康投宿客邸作
　　巾子山头一枕风皇华亭下水连空山灵不用回俗驾傥有田园吾欲东
　　昨暮侍玉霄亭坐新月初上凉风叠至配以丹荔白醑景物具美赋诗呈知府文　袁复一【字太初】
　　夜凉时到此亭中舞袂掀髯几许同竹叶旧曽浮大白绛囊新喜擘轻红若为遽舍风千叠未若能留月一弓只尺玉峯应好在欲招鸾驭下空蒙
　　谨用髙韵　　　　　　　　　　张　昌
　　谁驰一骑致筠笼正拨新醅赏宴同云母浆成倾酽白水精丸冷破香红凉飔时灭烦襟火文防休弯舞袖弓月落更深忍归去隔林霏雾已蒙蒙
　　题嘉祐院东轩　　　　　　　林师蒧【字咏道号竹邨】
　　到处已无花可吹东风犹自舞残枝山僧只解闗门睡春去春来总不知
　　熊守子复左史刻九朝宸翰寘于台学赋诗记之
　　皇夭祐宋寳厯昌列圣功徳髙虞唐万机余暇不自逸银钩铁画挥天章洋洋谟训掲日月留心庶事宁少忘当时赐予皆贤杰至今缇袭为珍藏丹邱史君武夷仙快凌紫清登玉堂亲从芸阁获墨本寳如金玉留巾箱承明厌直暂出守邦人尽喜来龚黄公余铃斋静无事祖宗盛烈思发敭编摩允属大手笔白玉镂牒陈胶庠要令衿佩覩盛事端拜伏读思激昂明如星斗丽霄汉奎躔壁宿纷光芒翻如和气结云雾氛氲融液为嘉祥龙蛇委虵欲飞举鸾凤宛转争翺翔晋唐数君无出右王顔诸子难比方史君一旦出竒秘岂与刘洎争升床亟聆飞诏下丹阙指日入觐登明光云龙风虎庆防遇股肱元首歌明良邦人颂戴自今始为公纪徳趺旁
　　送王孟同馆黄巗见王简卿侍郎
　　陈　谦【字益之】
　　吾子勇出乡卖文供啜菽谁指石头路路滑去能速大溪拍天流返壑仅盈掬神化阙功能善世兼独寳瑟迹已陈伐阅在林麓饱尽天下眼观我亦具足尚论宇宙广落处即为福请子房魏偕防入丹青録
　　送赵紫芝游天台　　　　　　叶　适
　　寒退糊碑閤春留种药城幽居自可乐暂出岂无名综水挼蓝聚山翦绣迎文殊扣野衲痴语为谁清
　　游天台赤城山　　　　　　　蕴　常【字不轻】
　　拄藜扶我过桥东便觉晴岚翠扫空紫府百年藏玉简丹崕千丈挹仙风释籖书到新罗国【荆溪尊者作释籖在此后流入新罗】卧佛岩连旧梵宫【寺故基与卧佛岩相接今移山下三里】稽首师悲愿在我寜辛苦守诗穷
　　自新昌入天台　　　　　　　郑伯英【字景元归愚翁】
　　升髙无过胡孙擂行险胜于老防梯何事将身来试此要参大士石桥西
　　石桥煎茶
　　白发青衫故倦游何人能办钓鳌钩却逢大士开青眼现出茶花五百瓯
　　次韵胡少瀹题梁王山蟠松诗　刘次臯【字允叔】
　　长松上梢日月宫昂霄耸壑材甚雄不肻甘心卧云巘有时见梦十八公汗顔血指那知大匠自有体斩伐丁丁朝夕聒人幽耳聋岂如吾乡华顶一峯八万四千丈下蟠夭夭矫矫竒竒怪怪之苍松樛枝半压鲁隠九年之大雪雅韵曽和虞氏五弦之薫风八千灵椿三千桃实几畨见何况篱下黄菊江头赤叶枫萧梁刼火烧不死坐阅五季鹿走天下人亡【山中野人常获铜弩牙金矢镞劔防之属】世人欲识吾家所扰真龙种请看春雷发蛰雾滃矞云从礧砢蹙缩轮囷拥肿可挫不可辱坚刚正独盘薄偃蹇受命不受封无用之用不器之器振古成自晚天台道人何苦汲汲图象寄涪翁搜肠镂肾状出怪松賛反言挺而茂者肥瘠贵得中【涪翁陆鲁望有天台怪松图賛】吁嗟九原相如不可作飘飘词赋谁摩穹阆风逸民自愧才力薄北斗以南惟有四朝之老农
　　游石桥二絶　　　　　　　　宋之瑞【字伯嘉号樵隠】
　　石梁横亘不知春阅尽憧憧几许人正使更无蒸饼碍可能前路絶荆榛
　　应缘心在巳心空方广那知只此中金爵茗花时现灭不妨游戯小神通
　　黄　防【字子耕台州守】
　　横石圆峰岂偶然上悬双瀑下澄渊我来不为桥难过待了区中未尽缘
　　人道灵有防持蜿蜒果见着青枝一时耳目穷何尽万事由来不可知
　　题法安院　　　　　　　　　道　全【字大同】
　　半生梦想到山宫此日殷勤兴莫穷寺在烟霞空翠里人游水墨画图中青松夹道晓云合黄叶满山秋露浓满眼新诗酬未尽再来寜媿锦囊空
　　题集福院　　　　　　　　　徐　柟【字晋臣仙居令】
　　松谿竹坞宻藏村行尽杉隂始到门一鸟不啼春有思千山都緑晓无痕自惭俗吏尘埃乆来伴禅僧语笑温缾水鑪香三十载阅人此地几朝昏
　　题石藤二夫人庙　　　　　　杨　筠
　　古藤隂鎻石死骨犹香庙像新世上男儿轻失节何顔祠下拜夫人
　　题紫箨寺　　　　　　　　　王　戬
　　竹山絶顶古招提境异相将竺国齐灵鹫雄呑台岳小瑞峰髙压斗牛低云深石怪冝猿隠水静林幽乐鸟啼见说当年封紫箨只因丹凤此中栖
　　送谢开之【廓然】　　　　　　　陈　相
　　翩翩旌斾蔽长川满目秋光重黯然老泪何曾向人落离愁聊复为君先赤城旧欲谋三窟白首还容受一防嵗晚田家足还往只鸡斗酒得周旋
　　送陈伯宏归天台【读定庵诗集句】　　　安　丙【字子文】
　　平生江湖兴欲住元无由一朝忽复来飘然泛扁舟相将东南去子独从之游倾盖荷相与琖斚频劝酬危坐每长叹经营出竒谋浩然天地间愤气冲斗牛追陪文字饮酣歌大开喉与君结深交交朋情欲周防合元有时妄意追陶刘每恨不乆住共此敝马裘西风雕梧桐忽忽春复秋嗟余客中都中夜懐百忧区区为贫仕坐此徒穷愁我恨各南北公乃遂所求天台亘鴈荡今为故乡游忽焉又分襟凉风已飕飕可怜烟水阔坐见羣山幽音书有可寄还解顾我不
　　经由天台刘阮洞以雨作不及游
　　顾士龙【字晋英号苹隠】
　　松形夭矫学飞鸾怪石苍崖藓晕团地僻不容人迹到云深更觉客衣单春归不见桃千树月冷空余水一滩欲问神仙向何处山风吹雨作朝寒
　　送王简卿归天台二首　　　　姜　防【字尧章】
　　迎风吹白发送客向黄巗在事何为尔如君自不凡城隂当复防诗巻可频缄纵别无多乆江沙望逺防雠书虽不愿治粟亦何为夜月同游处春潮独往时无心资造化任运有成亏护冷加餐食幽居且自怡
　　刘　过【字改之号龙州】
　　欲数人材难倒指有如公者乂东归班行失士国轻重道路不言心是非载酒青山随处饮谈诗玉麈为谁挥归期趂得春风早莫放梅花一片飞
　　千巗万壑天台路一日分为两日程事可语人酬对易面无惭色去留轻放开笔下闲风月收敛胸中旧甲兵世事看来忙不得百年到手是功名
　　同林逢吉过小溪寺二首　　　王居安【字简卿】
　　方岩胜处是僊家时有轻云薄雾遮我欲去时君共去遡流而上看山花
　　浓隂阁雨未全收屈指相将禊事修不必山隂寻故地小溪曲水更清幽
　　桐柏观　　　　　　　　　　赵师秀【字紫芝号天乐】
　　山深地忽平缥缈见殊庭瀑近春风湿松多晓日青石坛遗鹳羽粉壁剥龙形道士王灵寳轻强满百龄
　　万年山
　　万年山木已千年石路隂深到缭垣几片闲云谁是主一条流水不知源土栽芍药尤胜术僧说狝猴极畏猿夜半空堂诸境寂防闻钟梵亦成喧
　　送倪道士之庐山
　　近方辞地肺本自住天台有鹤相同出无云作伴回道房随处借诗板逐时开又说庐山去闲看瀑布来
　　大慈道中
　　青苔生满路人迹至应稀小寺鸣钟晚深林透日防野花春后发山鸟涧中飞或有相逢者多因采药归
　　巾子山作
　　城郭轻寒近佛生偶来髙顶作山行竹房冷落无僧在独倚防干听晚莺
　　宿国清
　　残灯吹了闭禅闗风约孤萤落砌闲本为饮茶妨睡早强寻诗句拟寒山
　　呈蒋薛二友
　　中夜清寒入緼袍一杯山茗当香醪禽翻竹叶霜初下人立梅花月正髙无欲自然心似水有营何止事如毛春来拟约萧闲伴重上天台看海涛
　　题巾子山广轩　　　　　　　陈岩肖【字子象台州守】
　　屹立双峰入云表登临聊为小迟留四围山色搀天碧一曲波光抱郭流身世欲违尘俗态生涯宜与水云谋何当占断层峦顶一室烟霞百虑休
　　赈荒到天台有作二首　　　　李　琪【字□开】
　　我亦田夫偶得官深知茅屋有饥寒纷然遮道呻吟状一作同胞疾痛观水际山陬多隠瘼风餐雨宿敢图安破襦褁米皆珠玉粒粒当知帝泽寛
　　驱驰徒步问民饥似我寒儒负笈时偪仄荒村随戸到萧疎几屋有烟炊平林带瞑投山驿苍鬓冲寒湿雨丝野老不知巡歴至相逢尔汝话家私
　　送人之天台　　　　　　　　周文璞【字晋仙号方泉】
　　半溪松黄堆碧波狂夫于此欲如何洞天春晚归不得司马悔桥芳草多
　　送法照师归圣水　　　　　　薛师石【字景石号庐】
　　论著天台教诗从左纬来闲行访蓬荜随意坐莓苔讲席虚前月从游约后回仍闻藏禊帖应许为吾开
　　题崇夀院　　　　　　　　　孙惟信【字季蕃号花翁】
　　未欲鞭龙上玉京赤城来链入霞精松风浩荡吹秋暑偶到弥陀寺里行
　　巾山　　　　　　　　　　　戴复古【字式之号石屏】
　　双峰直上与天参僧共白云栖一庵几度登临看不足好山无数满江南
　　过龙潭奥　　　　　　　　　陈耆卿【字寿老】
　　乆阔松楸信为因龙奥来四山黄恋叶一水緑澄苔地旷樵声出天寒鴈影回无人且无酒清坐兴悠哉上喻史君重建霞起堂六首　　陈梦建【字杓直黄嵓令】
　　丈人昔日经行处草暗苔荒四十春谁倚髙寒访陈迹璇题寳墨一时新
　　酒酣步出玉霄峰此去天闗隔几重霞佩颉颃风雨上清都只在嘿存中
　　诗社神交识廼翁耳孙凛凛有仙风青云垂上斜飞去待要题诗遍浙东
　　玉泉天上古仙伯曾吏五云书阁来寄语家人须我有时骑鹤过丹台
　　楼观防茫似积蘓一麾得傍化人居可能永日销碁局且要防头读道书
　　表民曩为天台前集别编而唐贤题赋始粗备棘卿青社齐侯刋之矣凡皇朝羣公所作虽已见诸续集然渡江以来及前朝散佚未纂辑者反遇之歴年于兹仅克就绪府丞余不沈侯乐善成媺亟为鸠工幸遂讫事荆谿公并于赤城集序详着矣或以为见闻甚浅搜集尚阙实不□自恕若见在诗人之诗则力所未逮悉有望好事该洽之士以成之淳祐戊申中秋玉嵠林表民书

　　天台续集别编巻五
　　钦定四库全书
　　天台续集别编巻六
　　宋　林表民　编
　　喜雪一首呈已懋端明使君兼简徳升尚书国佐
　　侍郎　　　　　　　　　　綦崇礼
　　忧民太守致精祈爱物天工意不违要及嵗元彰瑞应故先春至作花飞梅藏疎蘂余芬馥山压羣峰失翠防疫疠已消麰麦润更随晴色探芳菲
　　叔厚内翰宠示喜雪诗谨次髙韵
　　胡交修【字已懋】
　　吾君忧嵗为民祈天报精衷喜莫违盈尺定占京辇应余花犹到海邦飞润流土脉霑濡洽巧着寒梢防缀防春色欲随晴色动劝耕农野渐芳菲
　　叔厚内翰作喜雪诗述已懋使君祷祈之应次韵
　　奉酬　　　　　　　　　　李　擢
　　丰年直欲为民祈精意潜通岂愿违宿霭忽随香雾合糁空旋见玉尘飞遐观已得诗情助髙防犹嫌酒力防献嵗发春书上瑞预知和气徧幽菲
　　次韵　　　　　　　　　　　陈公辅
　　动天须假至诚祈诚若专时定弗违冬后縦无三白应春前俄有六花飞着人但觉寒威重拥火犹嫌酒力防聊为使君歌上瑞麦苖千顷已菲菲
　　雪晴可喜戱作四韵奉呈　　　陈公辅
　　盈尺阶前瑞已多晓来天色渐晴和青阳一气应回暖黄竹三章且罢歌小雨洗时岚滴翠细风吹处沼生波东郊便好寻芳去桃李争妍映绮罗
　　次韵国佐侍郎雪晴一首　　　綦崇礼
　　氷着垂櫩滴渐多眼花日气初和功成尺瑞追前赋喜兆千仓可预歌坐看嫩黄滋栁色遥知新渌涨湖波闲门积玉浑消尽却有儿童整雀罗
　　奉陪观使两府太尉燕集谨赋长句兼简坐中诸
　　公　　　　　　　　　　　綦崇礼
　　绕郭江山四望中一时共寓接羣公戚藩位列三司贵帅阃班分二府崇华省名卿踵持槖【徳升国佐皆任春官】廉车宿将久櫜弓追随亦有銮坡客顦顇今先鹤髪翁人事等闲欣戚异宾筵聊喜笑言同更须结伴春游去已过催花几信风
　　奉和宫使内翰佳什　　　　　郭仲荀
　　老来乞得奉祠宫退食何妨不自公任使世情分冷煗无劳品秩论穹崇功名至此休看镜战伐于今喜挂弓梨枣具陈呼稚子笙歌间作乐衰翁芳菲莫负三春赏聚散难逢一笑同小圃栽培粗伦理频须把酒殢东风徳升尚书劝已懋尚书酒輙吟长句以代诽谐
　　綦崇礼
　　禁掖东西曽并直銮坡先后亦聮名那知白髪归田舍却见朱轓莅海城往事回头真是梦流年屈指只堪惊一杯相属公应悉冷暖难移故旧情
　　前日防叔厚内翰同已懋尚书枉临俾得款接坐中叔厚出示佳句次韵致谢　李　擢
　　卜居未就归来赋抱病多慙吏隠名尚有故人时枉驾共欣贤守暂专城鸳行接武公犹记霜髪侵颠我自惊重辱新诗论旧好举觞聊复寄深情
　　德升尚书置酒邀叔厚内翰与余同防叔厚席间赋诗道旧复宠示徳升妙句俾余同和谨次韵
　　奉呈　　　　　　　　　　胡交修
　　履声曽接中防武銮禁陪刋翠琰名二老风流同燕席一罇谈笑防江城嵗寒松柏青无改酒畔篇章语可惊辱叙金兰分赠我勤拳尤识故人情
　　窃观太守内翰尚书佳什因以元韵述懐
　　郭仲荀
　　蚤学诗书媿不成慨然投笔就功名少年征逐临穷塞晚嵗优游寓赤城世路炎凉何足校【内翰诗有冷暖之句】宦途宠辱固堪惊祠庭得请君恩重退老江山佚性情
　　观使太尉俯用拙韵有述懐之作谨赋一篇奉酬
　　嘉咏　　　　　　　　　　綦崇礼
　　掌武当朝独老成运筹分阃猒勲名旌旄载偃琼台路符竹新抛铁瓮城近塞尚虞秋马健空山厎防晓猿惊更须重拟平戎去欲賛公休似不情
　　伏覩三兄文防之乐皆见于诗不肖屏居山间颇以不获陪末坐为歉辄继髙韵聊以自叙云尔
　　洪　拟【字成季】
　　老去谩将书作伴平生不喜酒为名倦游落落忘尘事清梦时时入化城縦有诗骚浑漫兴回看波浪亦堪惊赤城坐阻陪髙防深自怜余不及情
　　前日草具无以为娱重防叔厚贶以佳篇虽已攀
　　和辄再次韵作一首　　　　李　擢
　　羇栖未悟贫非病孏放宁求官与名愧乏七言陵老杜敢论一笑惑阳城愁欺薄酒那能醉梦落故山还复惊岂是陶翁恨枯槁援豪犹欲赋闲情
　　次韵二首近闻金人退师遣使讲好则太后将归以慰圣孝之心天下同庆喜见乎词
　　李　擢
　　求闲欲遂归耕计受任慙叨共理名才薄岂能堪御侮地偏犹得免干城喜闻克捷来相继行见风尘静不惊共庆新年迓文母承顔长乐慰皇情
　　空官媿负难居宠欲退逡巡畏近名茅舍经营连小圃防沟幽旷迩南城龙堆偃甲知无恐鸥鸟忘机狎不惊便好终焉老邱壑余龄得遂野人情
　　再和前韵奉呈　　　　　　　胡交修
　　纶掖闱曽并直贤关芸阁早闻名追陪每忆同清禁邂逅开懐在赤城良防惟知文字饮髙歌应有鬼神惊相逢一笑真何乐寄此樽前莫逆情
　　奉酬已懋尚书再用前韵二首　綦崇礼
　　纷纷防骑来无定整整王师动有名已报元戎摧鹳阵还闻聘使出龙城灼知天意民皆恱怯聴风声鹤亦惊就养东朝归驾近止戈深见圣人情
　　乡邦甲第常牵兴玉几金瓯久记名防秉枢机还魏阙且栽桃李满春城郊原气暖花将发闾里声和犬不惊【书昨日出城所见】胜日暇时聊共乐未应归隠狥髙情
　　予与徳升尚书招已懋端明叔厚内翰防饮因有倡和佳篇谩次前韵呈三兄　陈公辅
　　盛朝多少旧公卿谁似三人负大名金带并趋清禁路玉杯同醉白云城【台州城名】吾侪出处真成戯俗眼观瞻秪自惊便恐各随封诏去且频开宴慰交情
　　永庆阁后观梅　　　　　　　李　擢
　　淑气动春律东风度城隂驾言款僧扉幽芳聊独寻孤髙玉色花含思靓且深来従姑射山寄此旃檀林年年一相逢沽酒为花斟徘徊那忍去醉堕头上簮晴日借之容飞雪未遽侵清游谁与同暗香空满襟
　　次韵徳升永庆阁后观梅之什　綦崇礼
　　托根层石下閟艶重檐隂爱日少回照淑气潜相寻入牖暗香上俯防重蘤深孤絶迥多态繁秾徒满林恠君独吟赏郤酒不为斟应曽共花约遂拟合朋簮雪意殊未已寒英虞见侵闲花正芬馥相向一披襟
　　戱和徳升赏梅因记十三日梅园之逰发诸兄一
　　笑　　　　　　　　　　　陈公辅
　　我闻永庆梅孤标寄岩隂衰年苦多病咫尺未暇寻公心亦似铁惜花情却深爱此独株好何必须满林兹游恨莫陪有酒谁与斟因思东郊上琼蕋满髻簮黄昬月下归翠防寒易侵想公见戯语一笑开胸襟
　　陪内翰尚书文同到官梅亭防有他期先去情见
　　乎辞　　　　　　　　　　谢　伋
　　嵗云暮矣物华催江域风光着野梅东阁诗成将付与南枝花发许追陪混氷落素应难久姑雪欺春不并来谁为商量开细细早教玉树映金杯
　　次韵奉酬聊致挽留之意　　　綦崇礼
　　归艎少缓不须催更待东城一访梅铁石心情犹解赋芝兰风味合相陪腊残絶讶迟迟见春近何妨得得来清赏未谐君欲去临卭谁与共衔杯【何逊梅花诗有夕驻临卭杯之句】
　　次韵奉酬来贶佳句　　　　　李　擢
　　出郭怱怱急景催幽寻未徧百株梅巡檐笑咏欣初见煮茗招要得暂陪清赏正须佳客共繁英方逐上春来少留待我新醪熟更约东风一举杯【前日相对啜茶故得借用牧之茶烟轻飏落花风事】
　　赏梅佳什既不得陪従又莫获少留深以为恨辄
　　赓原韵酬叙　　　　　　　孙　逸【字仲举】
　　郡务装懐日晷催东园未覩一枝梅従容后赏输先见汨没尘劳恨阻陪待雪最宜寒艶坼迎春防有暗香来怅然归棹匆匆去徒使临风忆共杯
　　再和使君前诗末章闻已再乞宫祠伋居在逺郊不获同州人致挽留之词复用前韵
　　谢　伋
　　追锋未下玺书催鼎味调和欠尔梅太守印章常嬾佩神仙官府要同陪赤城霞起楼居见紫逻云深吏引来【台州后山亭子前人名紫逻取守居山亭意也老杜送贾阁老出守云宫殿青门隔云山紫逻深】岂羡蓬莱新日月莫教寓士奉离杯
　　元夕日承再示梅韵佳作过形褒借辄尔继和自兹当絶笔矣
　　别来无奈嵗时催渇想声猷但指梅六逸溪头难角逐七贤林下曷追陪忘懐不觉老将至揣分争如归去来况值元宵増感慨十年耳冷聴倾杯【禁漏花深词也】
　　将适台州　　　　　　　　　曽　防
　　风林何许着惊禽惟有台州旧所临避地妻孥虽在眼蔵山文字郤关心维扬大将金城固建业名臣天堑深説与中原诸父老也应南望涕霑襟
　　宁海五咏　　　　　　　　　洪　拟
　　七年溪山北颇自爱吾庐人生真寄耳何必赋归欤
　　右崇敎寓居
　　客欲谈世事词锋若戈矛我已梦为蝶咄哉为罢休
　　右对客隠几
　　新晴快老读斜日在遗编吾非求甚解防意即欣然
　　右晚晴读书
　　万事休杯酒髙情谁与论寄语问安者谨勿过吾门
　　右窓下独酌
　　不知月欲落但觉衣生棱夜深谁是伴相对秪孤灯
　　右书斋夜坐
　　次韵洪成季宁川即事五首　　李　擢
　　髙懐厌符竹幽寻寄林庐居邻无二仲从公定谁欤
　　右山寺寓居
　　对面隔九疑毁言若深矛谁能知许事黙坐心自休
　　右对客隠几
　　邺书多插架孔易三絶编晴窓一棐几开巻自逌然
　　右晚晴读书
　　酒聊自适诗成那可论岂无共饮客烦公常闭门
　　右下独酌
　　疎帘坐清夜遥山耸髙棱聊将轻世志却对读书灯
　　右书斋夜坐
　　上元夜坐再用成季韵戯作五首
　　边尘暗乡县归梦迷旧庐殊方今老矣吾道固非欤
　　右山寺寓居
　　丗岂无士季厌见防与矛何如従表圣筑亭赋休休
　　右对客隠几
　　干时乏长防娱老只陈编宁知俯晴日病眸已茫然
　　右晚晴读书
　　一酌复一酌醉着那更论亦有旧雨客春寒不到门
　　右窓下独酌
　　今夕夜何夕书帷怯寒棱儿童自嬉戯供佛喧张灯
　　右东斋夜坐
　　次韵成季尚书宁川即事五首　綦崇礼
　　宣室思前席承明虚直庐不肯入州府公其终隠欤
　　右山寺寓居
　　世路机兼穽人情盾复矛客能知许事兀兀一时休
　　右对客隠几
　　成功收拾芥旧读余断编时思圣贤对久要故依然
　　右晚晴读书
　　独饮自成趣世情何用论生平龙坂客谁过雀罗门
　　右窓下独酌
　　当官肯虞谤遇事羞模棱闲来爱清夜黙坐对青灯
　　右东斋夜坐
　　徳升尚书再用前韵见示五絶
　　尘埃暗宫锦耒耜安田庐陈力知不能不止独何欤
　　右山寺寓居
　　边书犹揷羽丗用在持矛空言客何务问事其少休
　　右对客隠几
　　晴日照窓几闲意娱简编白首绣鞶帨今吾岂其然
　　右晚晴读书
　　忘忧有妙理细兴麴生论相携醉乡去醒见月当门
　　右窓下独酌
　　一时盛意气四海竦风棱我懐非此念兀坐对寒灯
　　右东斋夜坐
　　送桑泽卿还天台　　　　　　王廉清
　　桃花风起竹舆寒寒食天晴石路干正是东君好春色不妨词客驻归鞍金声赋就方腾踏铁砚才髙尚考槃如到琼台与华顶为侬试拂旧题看
　　将去郡席上呈同僚　　　　　元　绛【字厚之】
　　在官七百二十日只为台州不为身民事勤劳心力尽世途忧畏鬓华新离筵欲醉樽前月美景难留洞口春他日相逢应更好诸君皆是眼中人
　　次韵谢景思少卿药寮　　　　孙　觌
　　连筒自灌黄精圃结辙休推薏苡车万壑飞泉舂午枕一蓑带雨荷春锄逃名尚有身为累择利焉知货可居笑指吾公门上莠一时零落已邱墟
　　题谢少卿药园二首　　　　　朱　熹
　　谢公种药地窈窕青山阿青山固不羣花药亦婆娑一掇召冲气三掇散沉疴先生澹无事端居味天和老木百年姿对立方嵳峩持此供日夕不乐复如何
　　小儒忝师训迷谬失其方一为狂酲病望道空茫茫颇闻山东园芝术縁髙冈瘖聋百不治効在一探囊再拜药园翁何以起膏肓
　　赋王嘉叟天台横巻二首
　　翩然乘孤鹤往至苍崖颠上有桂树林下有清泠渊洗心咏太素泛景窥灵诠栖身托嵗暮毕此岩中缘山空四无人涧树生凉秋杖防忘所适水木娱清幽散髪尘外飚濯足清瑶流静啸长林内举翮仍丹丘
　　送司马季思通守防檄天台二首
　　谢　伋
　　静聴天台事兹行毋惮劳水和青屿出霞起赤城髙佛寺炊乌饭仙宫压白醪奉符须少缓处处可游遨灵石山头路君应访药寮竹隂千个宻松色数章乔季弟方従政孤僧伴采樵为言心已往不待楚词招
　　送孙仲举徽猷罢郡造朝
　　四月维夏天未暑天台居民逃室处城中屦贵巷陌喧城外号奴去村墅老癃扶杖少者趋夫弃禾麻妇投杼肩随足蹑似同谋色沮声低咸偶语使君髙车挽不止谁其嗣之保闾里攀辕卧辙岂留行遮道填门宁足恃三江阻隔江水深莫使江头有船舣我闻此语良足聴呼使来前陈本始吾州使君能静治千里无虞安狱市澄之不清扰不浊尽道使君心似水昔襦不足今袴余良药千金补疮痏黄屋近驻钱塘城愿说政平并讼理従今更借二三年増秩赐金书用玺我言此语尔未思有大于此尔何知入为三公自故事天台美称公是宜徳泽但可施一州润及九里宁独私携持却防祖道盛送车百两多旌麾争先劝饮接慇勤玉酒湛湛皆盈巵使君千觞亦未醉更聴小儒前致词嗟予待次七闽郡法式规摹知吏师忘年屈势待我厚嵗月易得今再期送公去郡情更恶人送作郡知何时【此世说襄阳罗友事】
　　过使君子莫园有感
　　一丘膴膴占冈原夐隔尘寰息世喧墙屋朅来营胜地篮舆不复羡髙轩当年松菊渊明宅此日蓬蒿仲蔚园奠冡成泥有遗爱懐人谁为雪沉寃【晁令园中】
　　瑞岩夜闻声有感　　　　　　李端民
　　苍官环合碧崔嵬风动空山隠转雷逸响已随天籁发余音犹和玉琴哀夜防谁辨龙蛇势嵗久俱为栋柱材拟欲寻声问卢老耳根清浄了无猜
　　题上方壁
　　寓居萧寺便为家问舍求田事未涯平昔孤踪犹可表少年豪气不须雪消野径生春荠风动荒林噪晚鸦极目悠然千里思秪将诗句傲烟霞
　　留题浄应寺
　　方床藤枕梦蘧蘧睡足髙堂乐有余茶乳泛瓯香篆息明窓重理读残书
　　登巾子山有懐旧游　　　　　王　衜
　　路转岧嶤瞰古城防干曲处眼偏明岚光不与江流断凉意还従竹外生好事樽罍初不减旧题嵗月已堪惊防须更待天边月醉看浮圗波面横
　　题天台明岩
　　自古悬崖深蔽日此心圎镜本无尘防知明暗非闗石便是巗中得道人【昔号暗岩钱氏改今名】
　　致仕后寄白莲然公　　　　　晁说之
　　僧衣换却朝衣尽知悔知非恐不任磬韵应怜持课罢香销当识坐禅深芭蕉庭下三身正蟋蟀床头百虑侵忆我白莲庵里士防年消息亦沉沉
　　然公发人自天台来不以乌药见寄

　　石桥不得往乌药不寄来空令图画里指防说天台
　　忆天台东掖然老
　　然公嗟契阔海岳阻招携白法归龙树清谈落虎溪著书非草具传业谩私题嵗暮茒楹客临文处处迷
　　月夕　　　　　　　　　　　陆　游
　　我昔隠天台夜半游句曲弄月过垂虹万顷一片玉烟艇起菱唱水风吹钓丝更欲小徙倚恐失初平期今年游青城三十六峰峦白云反在下使我毛骨寒天如玻璃钟倒覆湿银海素壁行其间草木尽光彩姮娥顾我笑手抚玉兔儿莫恠世人生白髪秋风桂老欲无枝
　　夜行至平羌憇大悲院
　　忆昨游天台夜投石桥宿水声乱人语炬火散山谷穿林有惊鹘截道多奔鹿今夕复何夕此境忽在目苍茫陂十里清浅盘数曲微霜结裘茸落叶拂帽屋下马憇邨寺頽然睡清熟觉来窓已白残灯犹煜煜【青城山一名赤城而天台之赤城乃予旧游】
　　题元使君郡圃十二诗　　　　李　庚
　　元公来把麾与民脱水厄当时游息地危亭冠州宅梁栋宿寒云去天才一握尚余手种木甘棠思邵伯【台州当大水之余元章简公作民居数千区甓城置堰至今为利见本传】
　　右叅云亭
　　吾州山水窟城郭拥寒緑戢戢羣峰间峙此一防玉相对如佳宾可敬不可渎空翠扑衣裳夜来雨新沐
　　右防巗堂
　　亭亭玉霄峰列仙皆羽化把酒碧桃间吹箫明月下嗟我落尘凡鹤背应难跨夫子真癯儒好上班麟驾
　　右玉霄亭
　　新亭方半丈众山之所宗悭容半窓月劣受一帘风旁人笑老子游戯如儿童乱峰徒颉颃不与汝争雄
　　右匿峯亭
　　孙绰赋天台伻人以图至公今身见之情亲心更醉坐想复行吟商颂得十二寄语范荣期金声重掷地
　　右凝思斋
　　青山如避世岂肯诣公府仁人如好贤招邀入庭户拄笏对朝气巻帘当暮雨【此堂面西】是中有佳趣莫与儿辈语
　　右乐山堂
　　彼美东堂下方池谁凿成萧侯慨不见亦足窥典型湛湛鱼可数怗怗鸥不惊此心有如水通国号神明
　　右清平阁
　　文简为州时不求赫赫誉【毕文简公尝语人曰仆仕宦无赫赫之誉但力自规检庶防寡过尔】温恭君子儒岂弟民父母黄堂能防年清风蔼千古愿公踵前修持此相明主
　　右君子堂
　　海邦本淳古山民亦颛防汝不探赤丸我无为缿筩熙熙樵与牧蔼蔼春风中何必师齐相虚堂舍葢公
　　右静镇堂
　　赤城古洞天彤霞照山谷烂烂丸光垂余辉借草木伊予有痼疾企望常不足待与马练师耘芝灌松竹
　　右霞起堂
　　吏散长廊静杖藜巾一幅只图宽眼界不管穷脚力野水露防湾寒山出寸碧待拍洪崖肩蓬莱直咫尺
　　右驻目亭
　　吾爱巴扬州夜不然官烛吾爱阳道州日炊米二斛使君美无度力蹈前贤躅宜尔海云邉十万户防福
　　右节爱堂
　　题宁海瀛岩　　　　　　　　亡名氏
　　温台万丘壑走徧成重胝佳山落床头咫尺反不知我闻野老说山乃神石移蓬莱本三峰一峰今失之上干云霓秀下压鼇背欹夜半见海日紫晕开咸池魑魅着老木狂鼯向人啼危亭无遗栋絶壁无旧题夫子勇过我竦身敢独跻我病不能従梦寐常追随秋风海上来霜清鲈正肥行寻越溪鞅肃此世尘鞿
　　题司马悔桥【在天台新昌二境间】　　　　亡名氏
　　道书司马悔福地在天台兹山秀盘古亿载青崔嵬如何越中志纪载殊未该浪云唐子微曽过兹桥来奉诏悔轻出欲勒俗驾回至今名字存脩梁架岩隈圗牒已大戾土俗尤踈哉以悔名兹桥大字标板牌流传愈讹舛云笈君试开
　　题潘防道杲亭【城西车门故居】　　　　罗　适
　　行尽城西路为君登杲亭无云生碧落看日出沧溟逐影成何事负道全我形交情长在目隔岸数峰青
　　题金鳌山善济院　　　　　　亡名氏
　　黄帽当年驾舳舻东浮鲸海出三吴中兴事业风波恶好作君王坐右圗
　　题国清寺清音亭　　　　　　林　宪
　　水従东塔来却打西涧过八万四千偈为我细说破困来石上眠梦绕泉石间山鬼按玉徽山灵铿佩环
　　浮江探梅
　　清游可以愈宿疾梅花自能来好人嗅花徐步沙碛里天风液液回三春
　　梁源异松圗行为台州赵别驾作
　　亡名氏
　　座中忽觉林樾幽怪松堕前惊两眸孤根蟠错涌鳞鬛百榦奋跃纷戈矛千嵗之柯海波卷十畆之隂岚霭浮上云变幻舞鸾鹄下风哮吼抟蛟虬影入月窟缩距声撼水府鲸棹头初夏花黄醍醐结四时芽茁绀绿抽嘘晴噀雨莽竒恠揺山荡海寒飕飗天开地辟何日种隂惨阳舒谩神搜乡闾讽诵喜辄应僧伽护爱诃不休得非孔明庙前铜柯栢元气淋漓钟此夫焉廋得非道者庵边隔世植万本伦魁飞来排斡予交樛安得此松据此地轮囷傲蹇无侣俦我尝两赋罗汉树诗人许我不但杨与尤一在天台匿峰千岭顶芘覆方广之寺瀑布流一与郡治参云亭对峙白猿啼蹶忽惊紫凤留因知三台气忠厚何但当代人材优至于树木亦豪伟嵗寒动是光林丘问诸故老考初始或云五季方栽培黄宋恶迹寺傍庙野僧无知但包羞又云道人梁君隠唐末建立鼎灶结茅深巗陬与二道伴王与白赤铅紫汞火卦气周千日丹成各升举舍庵为寺答应求后人诞谩附名号妄踪狂躅何悠悠当时丹气蒸山一乡植物茂丹液入根独此偃盖稠势蟠形踞抱龙虎梢圎叶厚缀球旒芘民曽却白頟兽供桃时下青茸猴四百余年颇灵异图经不载记不收贤哉赵公眼髙逺褒贬万态如春秋一见指呼韦偃辈咄嗟而办造化侔竭囊底智老我语搜搅造化正恐神鬼愁
　　留题桐栢石道师妙声堂次曽使君韵
　　石延庆【字光锡新昌人】
　　一派奔湍响迅雷喷云翻雪绕琼台应通天上银潢路准拟乗槎八月来
　　题苍岭　　　　　　　　　　徐似道
　　看山每恨眼不饱上马岂知程可贪还我一笻防不借缓従云北过云南
　　送赵防道赴天台录事　　　　薛师石
　　防前绠汲何従来清流海底通九垓天河地脉防旋转上中下井躔三台满城桃花二僊种方广金殿三门开一时防上防许人若匪佛种应仙才于公徒知髙其闾岂识大化非胚胎今兹送言有深意诗规笔诲纷崔嵬傅说星明定入梦方朔迹秽空谐诙不昵不阿予与汝古交淡淡无嫌猜
　　重建神秀楼追和忠定公韵　　赵必愿【字立夫】
　　维兹城南楼废兴端有时昔我忠定公楼成旋西归拜防惭匪肖易麾繇好溪循环六十载乌惊梭飞吁嗟古雉堞巨浸隳藩篱陶甓既还旧更剏如有期嵗事喜中稔度材授工师非敢侈轮奂聊尔遵先规江山展图画栏槛倚晴晖肯堂久在念今我身则夷辽鹤去不返遗墨犹淋漓一时賸篇咏皆表而出之登眺惟畴昔未觉此举非落成灯火夜万防天星移潮生月在浦酒防风满衣幸继前人躅敬和前人词斯楼傥不朽庶慰蒸湘悲
　　次韵　　　　　　　　　　　赵汝遇
　　峩峩城南楼缔创知几时楼前中津水潮来复潮归眷此云海区襟带东西溪圗谍考往事杳杳孤鸿飞传闻昔芜城陋若枳棘篱鼎新頼宗衮欲与千年期纪事属东莱字字皆吾师甲子甫一周孙枝继成规壁垒访遗迹防干纳余晖农隙既闲暇溟波日平夷班春布寛大谕俗无浇漓乔木有世臣惟有乃似之此段信竒事今昨何是非指顾旧观还略不烦文移落成当元夜月华流客衣前作信髙韵新篇实英词却笑岘山语登临何足悲
　　题盖竹洞　　　　　　　　　唐仲友
　　篮舆东出初雨收众山巻雾奔苍虬麦田幪幪连千畴去年见种今有秋农家椀大即快活使君不去能无羞春光欲尽谁挽留千林薿薿新緑柔桐花逺近澹无思自开自落闗愁洞天为我暂晴色使我蜡屐穷防搜天门发秀万马下水口离立羣峰稠瀑泉对面泻絶壁寳剑却倚丹凤楼溪声喷薄雷震动石色古怪神剜锼洞门呀唅风飕飕香炉峰下蛟龙湫中岑特秀小为贵左右旌节森戈矛几年秘奥一日睹谈笑指示君知不精庐但欲占胜处【阙】事栋宇非良谋飞廊跨水纳佳气突兀殿堂居上头轩轾髙下有竒致洗涤肺腑明防眸我将于此栖羽流凤笙鹤驾应来游丹成一举凌九州下视浊世如浮沤灵祠款谒路阻脩层巗倾涧邃且幽经营轮奂亦未就挥金尔助无须求晚云漠漠鸣雨鸠仆痡泥滑我欲休虹桥列炬趣归骑城鼔已报初更筹追攀别乗聊复尔乘兴何如王子猷习池不为倒载去儿童不用拍手拦街讴
　　次韵仲举知府徽猷劝农出郊　成大亨
　　鹤盖羣山晓熊旂爱日明万夫观拥路千耦劝深耕江熟渔歌閙山丰社鼔声老农醉酺饮鼓舞暮归情
　　宿枕峰寺懐舅氏有作　　　　赵汝谠【字蹈中】
　　野竹有慈性丛生不相离永懐寒泉感昨与渭阳期寺阁共秋晚山云独移时尚想谈论间丹颧映雪髭气豪机事少所嗜平生诗起居今何如防合渺难知霜清雁荡骨春蔼天台姿混融入老笔逺寄江湖思
　　题洪景伯通判清閟堂　　　　陈知柔
　　别乗清名满世间却来堂下植檀栾已无俗物败人意且与此君同嵗寒夜月半庭金影碎秋风一枕玉声残鴈行吏退铃斋静想见巍冠独倚防
　　辞灵康庙留题【时赴湖北宪】　　　　刘坦之
　　木落天髙庙妥灵去来潮汐绕山青年登民俗饶怡乐海近蛟虬入杳防万里一身头既白清樽三奠徳惟馨出门更合烧沈炷青草连云接洞庭
　　题林景思雪巢二首　　　　　道　全
　　不嫌茒把盖头低为爱平檐野雪迷自与芦花梦明月髙寒空悮鹤来栖
　　田地虚明不受尘巢中人是个中人勿言一色浑无迹月到梅梢亦转身
　　题寳严寺　　　　　　　　　道　全
　　出郭二十里过山三四村竹深疑有寺路僻不知门万木辞穷腊三峰占落曛灵源正脉在惭愧有云孙
　　题天封寺　　　　　　　　　慧　明
　　华顶当空出云霞宿殿庭八荒同纳纳一气转防防日驭经櫩过天河俯槛聴长年苔径合无客到嵓扃郡帑既刋续集别编五巻矣逾年复得若干首储【阙】第六凡前修题赋天台见于防牍得之传闻者即収采靡遗因告诸太守宗丞吏部嘉禾张侯忻然命工并赤城集末后【阙】巻接续刋刻于是二书皆得行世实侯力也庚戍夏五林表民书








　　天台续集别编巻六
