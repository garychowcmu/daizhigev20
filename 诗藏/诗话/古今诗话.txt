宋诗话辑佚·古今诗话　　（宋）李颀 编纂


　　一、杜诗愈疾 
　　杜少陵因见病疟者，谓之曰："诵吾诗可疗。"病者曰："何？"杜曰："夜阑更秉烛，相对如梦寐"之句，疟犹是也。又曰："诵吾'手提髑髅血模糊。'"①其人如其言，诵之，果愈。〔言感鬼神亦不妄。〕②（《总龟》前四十六、《类说》本） 

　　案：《西清诗话》所引《树萱录》亦有此说，语句少异。葛立方《韵语阳秋》引子美诗中"患疠三秋孰可忍？寒热百日相攻战"及"三年犹疟疾，一鬼不销亡"诸句，谓子美亦尝病疟，是杜诗愈疾说之妄固不待辨矣。 

　　---------------- 
　　①案此杜甫《戏作花卿歌》中句，应作"子章髑髅血模糊，手提掷还崔大夫"。《韵语阳秋》十七引《古今诗话》，亦如此。此文当脱误。 
　　②《类说》无末一句。又以上诸语，《类说》本亦较删简。 

　　二、诗泣鬼神 
　　李太白初自蜀到京师，贺知章闻其名，见之，请为文，出《蜀道难》示之。知章曰："公非人间人，岂太白星精邪？"于是解金貂换酒醉而归。及见《乌夜啼》曰："此诗可以泣鬼神。"其词曰："姑苏台上乌飞①时，吴王宫里醉西施。吴歌楚舞欢未毕，青②山欲衔半边日。金壶丁丁③漏水多，起看秋月坠④江波，东方渐明⑤奈乐⑥何。"又曰："黄云城边乌欲栖，归飞哑哑枝上啼。横中织锦秦川女，碧纱如烟隔窗语，停梭向人问故夫，⑦欲说辽西⑧泪如雨。"（《类说》本、《总龟》前四、《竹庄》五、《乐趣》七、《施注苏诗》二十引此作《古诗话》、《诗林》一引此作《古今词话》） 

　　案：此则出孟棨《本事诗》。《类说》及《施注苏诗》所引仅贺知章见李白《乌栖曲》曰："此诗可以泣鬼神矣"二语。 

　　---------------- 
　　①《太白集》、《本事诗》、《竹庄诗话》"飞"作"栖"。 
　　②《本事诗》"青"作"西"。 
　　③《诗林》"金壶丁丁"作"银水金壶"。 
　　④《诗林》"坠"作"莹"。 
　　⑤《本事诗》、《诗林》"明"作"高"。 
　　⑥《诗林》"乐"作"尔"。 
　　⑦《诗林》"向人问故夫"作"怅然忆远人"。 
　　⑧《诗林》"欲说辽西"作"独宿孤房"。 

　　三、明皇题诗 
　　薛令之，闽之长溪人，尝为右庶子，时开元东宫官僚清冷，令之作诗，题于壁曰："朝日①上团团，照见先生盘。盘中何所有？苜蓿长阑干。〔饭涩匙难绾，羹稀箸易②宽。无以③谋朝夕，何由保④岁寒〕！⑤"明皇⑥行东宫见之，题于其傍曰：〔"啄木觜距⑦长，凤凰毛羽⑧短〕。⑨若嫌松桂寒，任逐桑榆暖。"〔令之〕⑩遂谢病归。（《类说》本、《总龟》前二十九） 

　　案：吴曾《能改斋漫录》四《闽人登第不自林藻》条亦引此事，谓出《唐摭言》，在今《雅雨》本《摭言》卷八中。又《太平广记》四九四卷载此事，谓出《闽川名士传》。 

　　------------------ 
　　①何乔远《闽书》引作"明月"。 
　　②《太平广记》"箸易"作"箸多"。 
　　③《玉平广记》、《闽书》"无以"作"只可"。 
　　④《太平广记》"保"作"废"。 
　　⑤《类说》本无饭涩云云四句，据《总龟》增。 
　　⑥《类说》"明皇"作"上"。 
　　⑦《唐诗纪事》二十"觜距"作"口觜"。 
　　⑧《摭言》及《唐纪》"毛羽"作"羽毛"。 
　　⑨《类说》无此二句，据《总龟》增。 
　　⑩《总龟》无"令之"二字。 

　　四、王贞白诗 
　　王贞白《寄郑谷诗》曰："火鼠重烧①布，冰蚕独茧②丝，直须天上手，裁作领巾披。"（《类说》本） 

　　案：此则出《摭言》卷十二。 

　　---------------- 
　　①《唐纪》六十七"烧"作"牧"。 
　　②《摭言》、《唐纪》"独茧"作"乍吐"。 

　　五、无声诗 
　　〔白乐天以诗名，与元微之同时，号元白。诗词多比图画，如重屏图，自唐迄今传焉，乃乐天《醉①眠诗》也。诗曰："放杯书案上，枕臂火炉前。老爱寻思睡，②慵便取次眠。妻教卸乌帽，婢与③展青毡。便是屏风檬，何劳画古贤。"且诗之所以能尽人情物态者，非笔端有口未易到也〕④。诗家以画为无声诗，⑤〔诚哉是言〕。⑥（《类说》本、《总龟》前二十、《施注苏诗》十一） 

　　案：此事亦见《研北杂志》。 

　　---------------- 
　　①《研北杂志》"醉"作"偶"。 
　　②《研北杂志》"睡"作"事"。 
　　③《研北杂志》"与"作"为"。 
　　④《类说》及《施注苏诗》无以上诸语，据《总龟》增。 
　　⑤《施注苏诗》"家"作"人"，又此句后更有"诗为有声画"五字。 
　　⑥《类说》、《施注苏诗》均无此四字，据《总龟》增。 

　　六、春日得春衣 
　　柳公权从驾，①文宗谓②曰："有一喜事，边〔上赐〕③衣久不〔及〕④时，今年二月已给，公可贺我以诗。"公权进诗曰："去岁虽无战，今年未得归。皇恩何以报？春⑤日得春衣。"（《类说》本、《总龟》前十七） 

　　---------------- 
　　①《总龟》"驾"字作"事未央宫"四字。 
　　②《类说》此三字作上。 
　　③《类说》无此二字。 
　　④《类说》、《唐纪》四十有"及"字。 
　　⑤《唐纪》"春"作"今"。 

　　七、探骊获珠 
　　元稹、刘禹锡、韦楚客，同会乐天舍，各赋《金陵怀古》。刘诗先成。白曰："四人探骊，子先获珠，所余麟角，何用！"三公乃遂罢作。（《类说》本） 

　　案：此出《鉴诫录》卷七。惟《鉴诫录》所引刘诗乃《西塞山怀古》，非《金陵怀古》，当有误。 

　　八、诗　瓢 
　　〔唐末蜀州有唐求，①放旷疏逸，方外人也。吟诗有所得，即将〕②藁捻为丸，投大瓢中。后卧病，投瓢于江，曰："兹瓢③苟不沉没，得之者方知吾苦心耳。"瓢至新渠江，④有识者曰："此唐山人诗瓢也。"接得十才二三。《题郑处士隐居》曰：〔"不信⑤最清旷，及来愁已空〕。⑥数点石泉⑦雨，一溪霜叶风。业在有山处，道成无事中。〔酌尽一杯酒，⑧老⑨夫颜亦红。"〕⑩《赠〔行〕⑾如上人》云："不知名利苦，念佛老岷峨。⑿补衲云千片，焚香篆一窠。恋山人事少，怜客道心多。日日斋钟罢，⒀高悬泸水罗。"《题青城山范贤观》："数里缘山不厌难，为寻真诀问黄冠。苔铺翠点仙⒁桥滑，松湿⒂香梢古道寒。画旁绿畦薅⒃嫩玉，夜开红灶捻新丹。孤钟⒄已断泉声在，风动瑶花月满坛。"（《类说》本、《总龟》前四十四、《竹庄》二十一、《乐趣》十七） 

　　案：此则亦见黄休复《茅亭客话》卷三。又《茅亭客话》更有《赠僧诗》一首。 

　　---------------- 
　　①《唐纪》五十作"球"。 
　　②《类说》无以上诸语，仅作"唐求喜吟咏"五字。 
　　③《玉屑》、《竹庄》"瓢"作"文"。 
　　④《类说》"渠江"作"桥"。 
　　⑤《茅亭客话》"不信"作"闻说"。 
　　⑥《类说》无此二句，据《总龟》增。 
　　⑦《唐纪》"石泉"作"泉石"。 
　　⑧《唐纪》、《茅亭客话》"酒"作"樽"。 
　　⑨《茅亭客话》"老"作"病"。 
　　⑩《玉屑》二又二十均引至此。又《类说》无此二句。 
　　⑾《唐纪》、《茅亭客话》有"行"字。 
　　⑿《茅亭客话》"峨"作"陁"。 
　　⒀《茅亭客话》"罢"作"后"。 
　　⒁《唐纪》"仙"作"山"。 
　　⒂《唐纪》、《竹庄》"湿"作"织"。 
　　⒃《竹庄》、《茅亭客话》"薅"作"锄"。 
　　⒄《竹庄》、《茅亭客话》"孤钟"作"钟声"。 

　　九、恋镜湖春色 
　　元稹廉问浙东，喜官妓刘采春。稹尝有诗①云："因循归未得，②不是恋鲈鱼。"人③注之曰："恋镜湖春春色耳"。谓刘采春也。（《类说》本） 

　　---------------- 
　　①《总龟》作《题东武亭诗》。 
　　②《总龟》录全诗，此句前有"役役闲人事，纷纷碎簿书，功夫两衙尽，留滞七年余，病痛梅天发，亲情海岸疏"诸语。 
　　③《总龟》作"卢简夫侍御"。 

　　一○、郑鹧鸪梅河豚 
　　〔梅圣俞《河豚诗》曰："春洲生荻芽，春岸飞杨花。河豚于此时，贵不数鱼虾。"刘原①甫戏曰：〕②"郑都官有《鹧鸪诗》，谓之郑鹧鸪。〔圣俞有《河豚诗》，当呼有③梅河豚也。"〕④（《类说》本、《总龟》前三十九） 

　　---------------- 
　　①"原"原作"厚"，疑误。 
　　②《类说》无以上诸语，据《总龟》补。 
　　③"有"当作"为"。 
　　④《类说》无此二语。 

　　一一、瑞锦窠 
　　礼部郎中掌省中文翰，谓之瑞〔锦〕①窠。 

　　案：此语亦见《春明退朝录》。 

　　---------------- 
　　①原脱"锦"字。 

　　一二、淮西碑帽子 
　　刘梦得曰："柳八驳①韩一②八《平淮西碑》云：'左飡右粥'，何如我《平淮西雅》之云'仰父抚③子。'"柳云："韩《碑》兼有帽子，使我为之，便说用兵伐叛矣。"刘曰："韩《碑》刘④《雅》，予为诗⑤云：'城中⑥早⑦鸡喔喔鸣，城头鼓角声⑧和平'，美李愬入蔡贼无觉者者。落句云：'始知⑨元和十二载，四海重见升平时'，⑩言十二载，以见平淮西之年。"（《总龟》前五、《类说》本） 

　　案：此则见《唐语林》二。《类说》本原文云："柳子厚谓韩退之《平淮西碑》犹有帽子，仆若为之，便说用兵伐叛事。"又云："'左飡右粥'何如我《平淮西雅》之'仰父俯子'。" 

　　---------------- 
　　①《总龟》"驳"误作"骏"。 
　　②《唐纪》"一"作"十"。 
　　③《类说》、《全唐诗》十三"抚"作"俯"。 
　　④案"刘"当作"柳"。 
　　⑤《唐纪》"予为诗云"作"余诗有云"。 
　　⑥《刘宾客集》"城中"作"汝南"。 
　　⑦《唐纪》"早"作"晨"。 
　　⑧《刘宾客集》"声"作"音"。 
　　⑨《唐纪》"知"作"于"，《集》"始知"作"忽惊"。 
　　⑩《集》及《唐纪》作"重见天宝承平时"。 

　　一三、捉语意合处 
　　元和中，长安有沙门善病人文章，①尤能捉人语意相合。张籍喜之。②一日③得句曰："长因送人处，忆得别家时"，谓似应不与前辈合也。④僧曰："此有人道来。"籍曰："何人？"僧曰："见他桃李树，⑤忆着⑥后园枝。"⑦籍大笑。（《总龟》前六、《类说》本） 

　　案：此则出《摭言》卷十三。又《乐趣》二引此则作《珊瑚诗话》。 

　　---------------- 
　　①《类说》作"唐诗僧善论诗"。 
　　②《摭言》作"颇恚之"。 
　　③《总龟》"一日"作"或"，据《类说》改。《摭言》作"因"，因上有"冥搜愈切"四字。 
　　④《类说》作"自谓古人未道"。 
　　⑤《太平广记》一九八引《摭言》"树"作"发"。 
　　⑥《类说》、《摭言》"忆着"均作"思忆"。 
　　⑦《摭言》"枝"作"春"。 

　　一四、乐天之宫 
　　有商客过海值①风，〔俄抵一所，门宇耸秀，珍器烂然，〕②云是乐天之宫。③乐天闻之，作二绝云："近有人从海上回，海山深处见④楼台。中有仙龛藏⑤一室，皆言⑥此待乐天来。"又云："吾学空门不⑦学仙，恐君此语⑧是虚传。海山不是吾归⑨处，归则须⑩归兜率天。"（《类说》本、《总龟》前四十五、《乐趣》十七） 

　　案：此则见《太平广记》四十八引《逸史》。 

　　---------------- 
　　①《总龟》"值"作"遇"。 
　　②《类说》此数句作"抵一阙"三字。 
　　③《总龟》"宫"作"居"。 
　　④《总龟》"见"作"是"。 
　　⑤《总龟》"藏"作"开"，《香山集》作"虚"。 
　　⑥《香山集》"皆言'作"多传"。 
　　⑦《香山集》"不"作"非"。 
　　⑧《香山集》"语"作"说"。 
　　⑨《总龟》"归"作"居"。 
　　⑩《总龟》"须"作"惟"，《太平广记》、《香山集》"则惟"作"即应"。 

　　一五、诗中虎 
　　咏牡丹诗甚多。罗邺云："落尽春红始见①花，幄笼轻日护香②霞；③买栽池馆恐无地，看到子孙能几家？"人皆谓之诗中虎。④（《类说》本、《总龟》前六、《竹庄》十三、《乐趣》十） 

　　---------------- 
　　①《竹庄》"见"作"著"。 
　　②《乐趣》"香"作"幽"。 
　　③案《全唐诗话》五、《竹庄》十三、《唐纪》六十八、《全唐诗》二十四此句均作"花时比屋事豪奢"，幄笼句为此诗第六句。 
　　④《总龟》作"此诗中之虎也"。 

　　一六、宋之问口过 
　　宋之问，天后朝求为北门学士，不许，乃作《明河篇》以见其意，云："明河可望不可亲，愿得乘槎一问津，更将织女支机石，还访临邛卖卜人。"天后曰："吾非〔不〕①知其才调，但以其有口过耳。"之问有齿疾，口臭故也。《本事诗》已载。（《类说》本） 

　　案：此则出《本事诗》。《类说》本此条与上条合，疑当为另一条。 

　　---------------- 
　　①"不"字据《本事诗》补。 

　　一七、迷　楼 
　　①浙人项升进新宫图，〔隋炀帝〕②览之大悦。令扬州依图营建，③经岁而成，帑库为之一空。幸之，喜谓左右曰："使真仙游其中，亦当自迷也。可目之曰迷楼。"④〔每一幸即经月，宫女无数，后宫多不得进。有侯夫人者，有美色，忽自缢于栋下。臂悬锦囊，左右取进，有《自感诗》三首。其一曰："庭绝玉辇进，芳草渐成窠。隐隐闻箫鼓，君恩何处多？"其二曰："欲泣不成泪，悲来翻强歌。庭花方烂熳，无计奈春何！"其三曰："春阴正无际，独步意如何？不及闲花草，翻承雨露多。"又云："妆成多自恨，⑤梦好却成悲。不及杨花意，春来到处飞。"又《遣意》云："秘洞扃仙卉，雕房⑥锁玉人。毛君真可戮，不肯写昭君。"炀帝见诗，反复伤感，视其尸已死，颜色尚尔，厚礼葬之。〕（《类说》本、《总龟》前二十五） 

　　案：此则出《迷楼记》。 

　　---------------- 
　　①《总龟》此句前有"隋炀帝迷于声色，高昌荐"诸字。 
　　②《总龟》此句无"隋炀帝"三字。 
　　③《总龟》此句作"即日召有司具材役夫"。 
　　④《类说》引至此，以下据《总龟》增。 
　　⑤《迷楼记》"恨"作"惜"。 
　　⑥《迷楼记》"房"作"窗"。 

　　一八、马三花 
　　〔唐开元天宝间，承平日久，世尚难微，多爱三花饰马。郭若虚家藏贵戚阅马图，中有三花马。苏大参家有韩幹画三花御马。晏元献家藏一画，号国出行图，亦有三花马。〕①三花者，剪鬃②为三瓣〔也〕。③白乐天诗云："舞衣裁四叶，马鬣剪三花"④。（《类说》本、《总龟》前二十八） 

　　---------------- 
　　①《类说》无以上诸语，仅作"韩幹画阅马图并御马皆有三花马"。 
　　②《类说》"鬃"作"发"。 
　　③《总龟》无"也"字。 
　　④《总龟》"花"下有"是也"二字。 

　　一九、举人试烧烛三条 
　　〔唐制：举人试，日既暮，许烧烛三条。〕①韦承贻，〔咸通②中策试，夜潜纪长句于都堂南壁云〕：③〔"裒衣博带满尘埃，独上都堂纳卷④回。蓬巷几时闻吉语，棘篱何日却⑤重来。〕⑥三条烛尽钟初动，九转丹成鼎⑦未开。日⑧月渐低人扰扰，不知谁是谪仙才。"〔又云："白莲千朵照廊明，一片升平雅韵⑨声。才唱第三条烛尽，南宫风月⑩画⑾难成。"〕⑿（《类说》本、《总龟》前十、《乐趣》十二） 

　　案：此则出《摭言》卷十五。 

　　---------------- 
　　①《总龟》无此语。 
　　②《摭言》"通"作"光"。 
　　③《类说》此句作"试日先毕作诗云"。 
　　④《摭言》"卷"作"试"。 
　　⑤《摭言》、《唐纪》五十六、《全唐诗》二十一"却"作"免"。 
　　⑥《类说》无此四句，据《总龟》补。 
　　⑦《摭言》"鼎"作"丸"。 
　　⑧《摭言》、《总龟》"日"作"残"。 
　　⑨《摭言》、《唐纪》、《全唐诗》"韵"作"颂"。 
　　⑩《摭言》"月"作"景"。 
　　⑾《唐纪》"画"作"写"。 
　　⑿《类说》无此数语，据《总龟》补。 

　　二○、盐　曲 
　　交趾有《黄帝盐曲》。按唐谱有《突厥盐》、《阿鹊盐》等。施肩吾诗云："颠狂楚客歌成雪，媚赖吴娘笑是盐。"（《类说》本） 

　　二一、饮砚水 
　　礼部试不给茶汤，但饮砚水，皆黔其口吻。（《类说》） 

　　二二、调脂弄粉垛迭死人 
　　徐仲稚、李九皋俱善诗。徐诗富艳，李多用事。李谓徐公曰："〔公〕①诗如美女，善调脂粉。"徐曰："公乃鬻冥器者，但垛叠死人耳。"（《类说》本） 

　　---------------- 
　　①案当脱"公"字。 

　　二三、秋声诗 
　　徐锴作《秋声诗》：①"井梧纷②堕砌，塞雁远横空。雨滴③莓苔老，④风吹⑤薜荔红。"（《类说》本） 

　　案：《总龟》前二引此则作《诗史》。 

　　---------------- 
　　①《诗史》"秋声诗"作"秋词"。 
　　②《诗史》"纷"作"分"。 
　　③《诗史》"滴"作"久"。 
　　④《诗史》"老"作"紫"。 
　　⑤《诗史》"风吹"作"霜浓"；《玉壶清话》"风归"。 

　　二四、钓叟图 
　　张文懿家有《春江钓叟图》，上有李煜①《渔父词》二首。其一曰："浪花有意千里雪，桃花无言一队春。一壶酒，一竿鳞。世上如侬有几人？"其二曰："一棹春风一叶舟，一轮茧缕一轻钩。花满渚，酒满瓯。万顷波中得自由。"（《总龟》前二十、《类说》本、《郑五代》一、王校《王五代》一） 

　　案：《类说》本颇多删节，仅云"世传《江南钓叟图》，上有《渔父词》二首，有'茧缕一钓轻'之句"。 

　　---------------- 
　　①《五代诗话》作"李后主"。 

　　二五、长年三老 
　　川陕呼梢工篙手为三长老。①〔盖②推一船之最尊者言之。〕③杜诗云："长年三老歌声④里，白马滩前白⑤浪中。"（《总龟》前十八、《类说》本、《历代》三十八） 

　　案：戴埴《鼠璞》云："《古今诗话》谓川陕以篙手为三长老，盖惟一船之最尊者言之。"赵与时《宾退录》云："长读如长幼之长；摊钱，谓博也。"又案：此则亦见江休复《醴泉笔录》下。 

　　---------------- 
　　①《历代》无"长"字。 
　　②《历代》"盖"作"乃"。 
　　③此句据《鼠璞》及《历代》补。《历代》"之"下有"耳"字。 
　　④《宾退录》四引作"长歌"。 
　　⑤《类说》"白"作"高"。案《少陵集》作"白昼摊钱高浪中"。《醴泉笔录》同。 

　　二六、水　鸟 
　　鸊鹈，水鸟也。其膏可以涂刀剑，令不锈。〔《尔雅注》云，膏玉莹剑续英华〕①〔古〕②诗云"马衔苜蓿叶，剑莹鸊鹈膏"③是也。（《类说》本、《总龟》前二十八、《乐趣》六） 

　　---------------- 
　　①《类说》无此数字，据《总龟》增。案《尔雅·释鸟》鸊字注云："鸊，鸊鹈，似凫而小，膏中莹刀"，文与此异。 
　　②《总龟》无"古"字。 
　　③案此戴嵩《度关山诗》。 

　　二七、打瘠诗 
　　卢延让《哭边将诗》①曰："自是碉砂发，非干炮石伤。牒多身上职，②盌大背边疮。"人谓是打瘠诗。（《类说》本） 

　　案：此则亦见《诗史》。 

　　---------------- 
　　①《诗史》作《哭阵亡将》诗。 
　　②《诗史》"职"作"字"。 

　　二八、尔汝歌 
　　孙皓为晋〔所灭〕，①封归命侯。武帝问皓曰："闻南人好作尔汝诗，尔颇能否？"皓〔被酒②〕举觞曰："昔与汝为邻，今与汝为臣，劝汝一杯酒，令妆寿万春。"帝悦③之。（《类说》本、《总龟》前三十五） 

　　---------------- 
　　①《类说》无此二字，据《总龟》增。 
　　②《类说》无此二字，据《总龟》增。 
　　③《总龟》"悦"作"悔"。 

　　二九、第三厅 
　　兵部李涛字①社翁，《寄翰林求酒一绝》云："社翁今日没心情，为乏治②聋酒一缾。恼乱玉堂将欲遍，依稀媚③到第三厅。"（《类说》本） 

　　案：此则见《李文正公谈录》，亦见《石林诗话》。又《总龟》前三十九有此，未言出处。 

　　---------------- 
　　①《总龟》作"小字"。 
　　②《总龟》及《全唐诗话续编》上"治"作"逃"。 
　　③"媚"当作"巡"。《总龟》及《全唐诗话续编》作"循"。 

　　三○、钟山公 
　　后唐李建勋出师临川，归拜司空，累表乞致仕，自称钟山公，诏授司徒，不起。学士杨①悦致状贺之。建勋答诗曰："司空犹未许，②那③敢作司徒，幸有山公号，如何④不见呼？"先是，宋齐丘退归九华，未碁，一征而起，时论少之。或以建勋比宋者，因作诗曰："桃花流水须相信，不学刘郎去又来。"（《类说》本） 

　　案：此则出《江表志》及《南唐书》。 

　　---------------- 
　　①"杨"当作"汤"。 
　　②《江表志》"未许"作"不作"。 
　　③《南唐近事》"那"作"争"。 
　　④原作"何如"，据《南唐近事》改。 

　　三一、贾至咏薛瑶英诗 
　　元载纳薛瑶英为姬，处以金丝帐，却尘褥，衣以龙绡衣。贾至诗曰："舞祛铢衣重，笑疑桃脸开。方知汉成帝，虚筑避风台。" 

　　案：此则出《杜阳杂编》卷上。 

　　三二、何逊能诗 
　　何逊八岁能诗。沈约曰："每读卿诗，一日三复不已。"故李义山诗曰："寄言何逊休联句，瘦尽东阳姓沈人。" 

　　三三、太白入月 
　　李太白三拟词选不如意，悉焚之，唯留《恨》、《别赋》。及禄山反，制《胡无人》云："太白入月敌可摧。"及禄山死，太白入月去。 

　　三四、杜　诗 
　　杨大年不喜杜子美诗，谓之村夫子。有乡人以子美诗强大年①曰："公试为我续'江汉思归客'一句。"大年亦为属对。乡人曰："乾坤一腐儒。"大年默然②。〔欧公亦不甚爱杜诗，而谓韩退之绝伦。退之于唐世文章，未尝屈下，独称李、杜不已。欧公不悦子美，所不可晓；则又爱赏李白，将太白腾趠飞动，易为感动欤〕？③（《类说》本、《总龟》前五） 

　　案：此出《中山诗话》。 

　　---------------- 
　　①《总龟》"大年"下有"不服困"三字。 
　　②《总龟》"默然"作"似少屈"。《中山诗话》作"默然似少屈"。 
　　③《总龟》无以上数语。 

　　三五、张文昌马诗 
　　张文昌〔乐府词清丽深婉，五言亦平淡可喜，至七言诗则质多文少。〕①《谢裴司空②马诗》云："乍离华厩移③蹄涩，初到贫家举眠惊。"乃一迟钝不能行多惊马也。〔诗人之辞微而显，亦少其比〕。④（《类说》本、《总龟》前五） 

　　案：此出《中山诗话》。 

　　---------------- 
　　①《类说》、《中山诗话》均有此数语，《总龟》无之。 
　　②《全唐诗》十四"司空"下有"寄"字。 
　　③《总龟》"移"作"疑"。 
　　④《类说》无此二语，据《总龟》增。 

　　三六、诗动静 
　　古人①有"风定花犹落"之句，〔无人能对〕。②舒王对以"鸟鸣山更幽"，〔本宋王籍诗。元对"蝉噪林逾静，鸟鸣山更幽"，上下句只是一意。若对"风定花犹落'，则〕③上句静中有动，下句动中有静。（《类说》本、《总龟》前五、《乐趣》二、《名言》三） 

　　案：此则出《梦溪笔谈》卷十四。 

　　---------------- 
　　①《类说》"人"作"时"。 
　　②《类说》无此语，据《总龟》增。 
　　③《类说》无"本宋王籍诗"至此数语，据《总龟》增。 

　　三七、院落深沉杏花雨 
　　舒王①云："梨花一枝春带雨"，"桃花乱落如红雨"，"珠帘暮卷西山雨"，皆警句也。〔然终〕②不若"院落深沉杏花雨"为佳，③〔言尽而意不尽也。〕④（《类说》本、《总龟》前六、《鉴衡》一） 

　　---------------- 
　　①《修辞鉴衡》作"王荆公"。 
　　②《总龟》无"终"字，《鉴衡》无"然"字。 
　　③《鉴衡》"佳"作"优"。 
　　④《总龟》无此句。《鉴衡》"不尽"作"有余"。 

　　三八、范希文诗 
　　范希文《赠钓者诗》云："江上往来人，尽爱鲈鱼美。看君一叶舟，出没风涛里。"又观杜诗：①"一棹轻如叶，旁观亦②损神。他时③在平地，无忽险中人。"（《类说》本） 

　　---------------- 
　　①案《后山诗话》，此是范仲淹《淮上遇风诗》。 
　　②《后山诗话》"亦"作"欲"。 
　　③《后山诗话》"时"作"年"。 

　　三九、文喜宴赐诗 
　　太宗好文，每进士及第，赐文喜宴御制诗，遂为故事。仁宗诗尤多。有云："寒儒逢景运，报国合何如？" 

　　案：此事出《中山诗话》，亦见《庚溪诗话》。 

　　四○、蝴蝶诗 
　　谢学士《吟蝴蝶诗》〔三百首，人呼为谢蝴蝶，其间绝有佳句，〕①如②"狂随柳絮有时见，舞入梨花何处寻。"〔又曰："江天春晚暖风细，相逐卖花人过桥。"古诗有"陌上斜飞去，花间倒翅回"，又云："身似何郎贪③傅粉，心如韩寿爱偷香"，终不若谢④句意深远。〕⑤（《类说》本、《总龟》前六、《玉屑》十、《名言》六） 

　　案：《说诗乐趣》卷十引此则作《直方诗话》。 

　　---------------- 
　　①《类说》无此数语，据《玉屑》增。 
　　②《类说》"如"作"云"。 
　　③《玉屑》"贪"作"全"。 
　　④《名言》无"古诗"至"终不若谢"数语。 
　　⑤《类说》无"又曰"至此数语，据《总龟》、《玉屑》增。 

　　四一、李氏宫中诗 
　　欧公云：诗源乎心，贫富愁乐，皆系其情。江南李氏宫中诗曰："帘日已高三丈透，金炉次第添香兽，红锦地衣随步皱。佳人舞点金钗溜，酒恶时拈花蕊嗅，别殿微闻箫鼓奏。"①与夫"时挑野菜和根煮，乱斫生柴带叶烧"异矣。（《类说》本） 

　　---------------- 
　　①案此李后主《浣溪沙词》。 

　　四二、丘浚诗 
　　丘浚至山阳，太守召饮。浚诗曰："丑却天下妇①人面，止得世间君②子心。"（《类说》本） 

　　案：此则见《翰府名谈》。 

　　---------------- 
　　①《翰府名谈》"妇"作"美"。 
　　②《翰府名谈》"君"作"男"。 

　　四三、调元地养病坊 
　　王随入相而病甚，①尤好释氏。时有人作诗曰："谁谓调元地，番成养病坊。但见僧盈室，宁知②火燎③房。"（《类说》本、《总龟》前二十六） 

　　案：此则亦见《江邻几杂志》。 

　　---------------- 
　　①《总龟》此句作"王文惠相府中病"。 
　　②《类说》"知"作"如"，《江邻几杂志》作"忧"。 
　　③《江邻几杂志》"燎"作"掩"。 

　　四四、魏野诗 
　　章圣遣使召魏野，仲先闻使至，留诗一联于壁，而遽去。①云："洗砚鱼吞墨，烹茶鹤避烟。"使还，以壁间诗对。章圣曰："野不求仕矣。"遂不召。（《总龟》前四十四、《类说》本、《乐趣》十七） 

　　---------------- 
　　①《类说》作"魏野隐华山，真宗屡召不起，留题壁间遁去"。 

　　四五、三入翰林 
　　刘子仪三入翰林，诗曰："蟠桃三窃成何味？上尽①鳌头势②转孤。"（《类说》本） 

　　案：《总龟》前三十八有此则，文词较详，不言出处。 

　　---------------- 
　　①"尽"原作"画"，据《总龟》改。 
　　②《总龟》"势"作"迹"。 

　　四六、江南曲 
　　寇莱公年十九，①〔进士及第，知东巴②县，诗云："野③水无人渡，孤舟尽日横。"〕④又为《江南春》⑤诗云：〔"波渺渺，柳依依。孤村芳草远，斜日杏花飞。〕⑥江南春尽离肠断，蘋满汀洲人未归。"〔脍炙人口。〕⑦（《总龟》前十三、《类说》本） 

　　案：此出《温公续诗话》。 

　　---------------- 
　　①《类说》"年十九"作"少年时"。 
　　②《温公续诗话》作"巴东"。 
　　③《寇忠愍公诗集》"野"作"远"。 
　　④《类说》无"进士及第"至"尽日横"诸语。 
　　⑤《类说》作"江南曲"。 
　　⑥《类说》无"波渺渺"至"杏花飞"诸句。 
　　⑦《类说》无此句。《类说》下有"又云：'日暮江南一望时，愁情不断如春水'，意皆凄惨，末年果南迁"诸语。 

　　四七、江山留人 
　　苏子美〔久〕①失意，〔秋日〕②登苏之阊门〔题〕③云："年光冉冉催人老，④云物涓涓⑤又变秋。家在凤凰城阙下，江山何事⑥苦相留？"又书其旁云："江山留人也，〔人留江山也。"卒不用，亦诗之谶。〕⑦（《总龟》前三十二、《类说》本、《宋纪》十四） 

　　---------------- 
　　①《类说》有"久"字。 
　　②《类说》无此二字。 
　　③《类说》有"题"字。 
　　④《类说》作"时光苒苒都如梦"。 
　　⑤《类说》作"风物萧萧"。 
　　⑥《类说》"何事"作"安用"。 
　　⑦《类说》无"人留江山也"诸语。 

　　四八、湘灵鼓瑟诗 
　　钱起寓宿驿舍，窗外有人咏曰："曲终人不见，江上数峰青。"及殿①试《湘灵鼓瑟诗》，落句意久不属，遂以此一联续之，因中魁选。②（《类说》本） 

　　案：此事见《唐诗纪事》三十。又《总龟》前四十八引此，不言出处，但于下节引《古今诗话》，知即《诗话》中文。 

　　---------------- 
　　①《总龟》"及殿"二字作"起怪之，十年后，就试座主李时"诸语。 
　　②《总龟》此句后举此诗全文。 

　　四九、闽士诗赋 
　　章圣①朝，试《天德清明赋》，有闽士破题云："天道如何？仰之弥高。"②会考试者亦闽人，遂中选。又荆南士人吟雪诗，用先字韵，其末句云："十二峰前③旋旋④添⑤。"（《总龟》前二十九、《类说》本、《耆旧续闻》七、《示儿编》二十三） 

　　案：此出《中山诗话》。又案《永乐大典》八百二十三卷引《宰相令复痴聋》云："近世士大夫颇笑闽人作赋协韵云'天道如何仰之弥高'，殊不知苏子由蜀人也，文集第一卷《严颜碑》长韵磨讹高豪何曹河戈亦相间而用云。" 

　　---------------- 
　　①《类说》作"真宗"。 
　　②原注："高"读作"歌"。 
　　③《中山诗话》"前"作"峦"。 
　　④《履斋》、《示儿编》"旋旋"作"渐渐"。 
　　⑤原注："添作天"。 

　　五○、诗人用也字 
　　诗家用"也"字，本皆音"夜"。杜诗云："清袍①也〔自公②〕"；元稹③云："也向慈恩寺里④游。"今人读〔为〕⑤如字，非也。（《类说》本、《总龟》前二十九、《示儿编》二十三） 

　　案：此出《中山诗话》。 

　　---------------- 
　　①"袍"原作"绝"，据《中山诗话》、《示儿编》改。 
　　②《总龟》脱"白公"二字，据《中山诗话》补。 
　　③《中山诗话》"元稹"作"白公"。案此元稹《使东川梁州梦诗》，疑《中山诗话》误。 
　　④《唐纪》三十七、《全唐诗》十五"寺里"作"院院"。 
　　⑤《类说》无"为"字。 

　　五一、使契丹诗 
　　刁约使契丹诗曰："押燕移①离毕，看房贺跋支。饯行三匹裂，②密赐十貔狸。"皆纪实也。移离毕，官名，如中国执政官。贺跋支，如执衣防③阁。匹裂，小木罂④以色绫⑤木为之，如黄漆。貔狸，形如鼠而大，〔穴居，食谷粱，嗜肉⑥〕，狄人为珍膳，〔味如豚肉而脆⑦〕。（《总龟》前十八、《类说》本） 

　　案：此则出《梦溪笔谈》卷二十五。 

　　---------------- 
　　①《类说》"移"作"棱"，当误。 
　　②《类说》"裂"作"制"，下同。 
　　③《类说》"衣防"二字作"房"。 
　　④"罂"原作"瞿"，据《笔谈》改。 
　　⑤《类说》"绫"作"绶"。 
　　⑥《类说》无"穴居"二语。 
　　⑦《类说》无此语。《梦溪笔谈》"豚肉"作"豘子"。 

　　五二、夜宴诗 
　　施肩吾《夜宴诗》："曲阑如画买不眠，①玉炉夜起沈香烟，青蛾一行十二仙，欲笑不成桃花然。碧窗弄娇梳洗晚，户外不知银汉②转，被郎嗅罚琉璃③盏，酒入四肢红玉软。"（《类说》本） 

　　---------------- 
　　①《唐纪》四十一作"兰缸如昼晓不眠"。 
　　②《唐纪》"银汉"作"云泽"。 
　　③《唐纪》"琉璃"作"屠苏"。 

　　五三、四夷妙赋三酌酸文 
　　钱熙，太宗时进《四夷来王赋》，擢馆职。尝撰《三酌①酸文》。文略曰："渭川②凝碧，早抛钓月之流；商③岭排青，不遂④眠云之客。"⑤又"年年落第，春风从⑥泣于迁莺；处处羁游，夜雨空悲⑦于断雁"。及卒，李庆孙哭之曰："四夷妙赋无人诵⑧，三酌酸文举世传。"（《类说》本） 

　　案：此则出《玉壶清话》卷七，亦见《娱书堂诗话》及何乔远《闽书》。又《总龟》前四十三引此只言《诗话》，不言《古今诗话》。 

　　---------------- 
　　①《玉壶清话》"酌"作"钓"，下同。 
　　②《闽书》"川"作"水"。 
　　③《闽书》"商"作"高"。 
　　④《玉壶清话》、《闽书》"遂"作"逐"。 
　　⑤《玉壶清话》"客"作"侣"。 
　　⑥《玉壶清话》、《闽书》"从"作"徒"。 
　　⑦《玉壶清话》"悲"作"伤"。 
　　⑧《娱书堂诗话》"诵"作"继"。 

　　五四、渥洼马赋 
　　乔彝试《渥洼马赋》曰："四夷曳练，翻翰海之惊波；一喷生风，下湖山之碎叶。"（《类说》本） 

　　五五、伐两京道中槐 
　　贞元中，度支欲取两京道中槐树为薪，更栽小桃。渭南尉张造牒曰："召伯所憇，尚勿翦除；先帝旧游，岂宜斩伐！"乃止。（《类说》本） 

　　五六、有客谓张三影 
　　〔张子野郎中善歌词，尝作《天仙子》云："云破月来花弄影"，士大夫皆称之。子野初谒欧公，迎之坐，语曰："好'云破月来花弄影'，恨相见之晚也"〕。①有客谓张子野曰："人皆谓公为张三中，即心中事，眼中泪，意中人也。"公曰："何不目我②三影？"〔客不晓。公曰：〕③"'云破月来ㄅ啊咳崂疗鹆毖咕SUP>④花影'，'柳径无人坠风絮无影'。此予平生〔所〕⑤得意⑥也。"（《类说》本、《丛话》前三十七分分二节） 

　　案：《总龟》前四十有此则，不注出处，但此节后为《古今诗话》，且与《类说》、《丛话》所引同，知亦《诗话》中语，《总龟》偶遗之耳。 

　　---------------- 
　　①以上数语据《总龟》补。《丛话》亦有此，但与下文分为二节。 
　　②《总龟》、《丛话》"我"均作"之为"。 
　　③此五字据《丛话》补，《总龟》亦有之，《总龟》"晓"作"谕"。 
　　④《总龟》、《丛话》"压卷"作"押卷"。 
　　⑤《丛话》有"所"字。 
　　⑥《总龟》"意"下有"句"字。 

　　五七、草　词 
　　林逋咏草词云：①"金谷年年，乱生春色谁为主？余花落处，满地和烟雨。又是离歌一阕，长亭暮，王孙去，萋萋无数南北东西路。"②（《类说》本） 

　　---------------- 
　　①《总龟》作"林和靖工于诗文，善为词，尝作《点绛唇》云"。 
　　②《总龟》此句后有"乃草词尔谓终篇无草词"二语。 

　　五八、太宗诗 
　　陕府唐昭宗有词云："安得有英堆，迎归大内中。"逍遥楼有太宗诗云："昔乘匹马去，今驱万乘来。"①气象不侔矣。（《类说》本） 

　　案：《诗史》亦载此事。 

　　---------------- 
　　①《诗史》"来"作"归"。 

　　五九、增三班奉职俸 
　　唐①制：三班奉职，月俸七百〔驿券，羊〕②肉半斤。祥符中，有人题于驿舍③曰："三班奉职实堪悲，卑贱孤寒即可知。七百料钱洎甚使，④半斤羊肉几时肥？"朝廷〔闻之，谓如此（何以）⑤责廉〕，⑥遂议增俸。（《总龟》前三十八、《类说》本） 

　　案：此则见彭乘《墨客挥犀》卷一。 

　　---------------- 
　　①《类说》、《墨客挥犀》"唐"作"旧"。 
　　②《类说》无"驿券羊"三字，《墨客挥犀》无"羊"字。 
　　③《类说》"于驿舍"三字作"壁"。 
　　④《类说》、《墨客挥犀》"洎甚使"作"何日富"。 
　　⑤《墨客挥犀》有此二字。 
　　⑥《类说》无"闻之谓如此何以责廉"数字。 

　　六○、李至桃花犬歌 
　　淳化中，合州贡桃花犬，甚小而性急，常驯扰于御榻之侧。每坐朝，犬必〔掉尾〕①先吠，人乃肃然。太宗不豫，此犬不食。及上仙，号呼涕泗瘦瘠。〔章圣初即位，左右引令前导，鸣吠徘徊，意若不忍〕。②章圣令谕以奉陵，即摇尾饮食如故，诏造大铁笼施素裀，置卤簿中，行路见者流涕。李至作《桃花犬歌》以寄史官钱若水，末句云："白麟赤凤③且勿喜，④愿君书此惩浮俗。"（《总龟》前一、《宋纪》三） 

　　案：《宋史》二百六十六《钱若水传》："太宗畜犬甚驯，......李至尝咏其事，欲若水书之以戒浮俗，若水不从。" 

　　---------------- 
　　①《宋纪》二无"掉尾"二字。 
　　②《宋纪》无"章圣初"至此数语。 
　　③《宋纪》作"白鱼赤雁"。 
　　④《宋纪》"喜"作"书"。 

　　六一、蒋贻恭蚕诗 
　　蒋贻恭《蚕诗》云："辛勤得茧不盈筐，灯下缫丝恨更长。着处不知来处苦，但贪身①上绣衣裳。"②（《总龟》前一、《乐趣》八、王校《王五代》五、《郑五代》四） 

　　案：此则当出何光远《鉴诫录》。 

　　---------------- 
　　①《全唐诗》二十八、《全五代诗》五十七"身"作"衣"。 
　　②《全五代诗》"衣裳"作"鸳鸯"。 

　　六二、郑云叟诗 
　　华山郑云叟有《伤时》一绝云："帆力劈开沧海浪，马蹄踏尽①乱山青。浮名浮利浓如②酒，醉得人心死不醒。③"又《赠霍山秦道士》④云："老鸦啼猿⑤伴采芝，有时长叹⑥独移时。翠蛾红粉婵娟剑，杀尽世人人不知。"（《总龟》前一、《乐趣》八、《名言》六） 

　　---------------- 
　　①《全唐诗话》六、《唐纪》七十一"尽"作"破"。 
　　②《全唐诗话》、《唐纪》"浓如"作"过于"，《乐趣》"如"作"于"。 
　　③《名言》六引至此。 
　　④《全唐诗话》、《唐纪》作"题霍山秦尊师"。 
　　⑤《全唐诗话》、《唐纪》作"老鹤玄猿"。 
　　⑥《全唐诗话》、《唐纪》"叹"作"啸"。 

　　六三、宋齐丘羯鼓诗 
　　宋齐丘，江南二世为宰相，璟尤爱其才，然知其不正。一日于华林园试小妓羯鼓，召齐丘同宴。齐丘献诗曰："巧斵①牙床镂紫金，最宜平稳玉槽深。因逢淑景开佳宴，为出花奴奏雅音。掌底轻璁孤鹤②噪，枝头乾快乱蝉吟。开元天子曾如此，今日将军好用心。"（《总龟》前一） 

　　案：李璟时为诸卫将军，故末句云然。此则亦见《湘山野录》卷下。 

　　---------------- 
　　①"巧斵"原作"切断"，据《湘山野录》改。 
　　②《全唐诗》二十七"鹤"作"鹊"。 

　　六四、李日知诗存规戒 
　　唐李日知为黄门侍郎，安乐公主池馆新成，中宗临幸，从官预宴赋诗。日知尤存规戒。其卒篇云："所愿暂更①居者佚，②莫③使时称作④者劳。"（《总龟》前一） 

　　---------------- 
　　①《唐纪》八、《全唐诗》二十九"更"作"知"。 
　　②《唐纪》、《全唐诗》"佚"作"乐"。 
　　③《唐纪》、《全唐诗》"莫"作"无"。 
　　④《全唐诗》"作"作"主"。 

　　六五、卢汪诗 
　　卢汪①门族甲于天下，举进士，三十尚②未第，为一绝云："惆怅兴亡系绮罗，世人犹自选青娥。越王解破夫差国，一个西施已是③多。"（《总龟》前一） 

　　案：此则出《摭言》卷十。 

　　---------------- 
　　①"汪"原作"任"，《唐纪》六十六、《全五代诗》八十八作"注"，今从《唐摭言》、《全唐诗》改。 
　　②《摭言》"三十尚"作"二十余上"。 
　　③《摭言》、《全五代诗》"是"作"太"，《唐纪》"已是"作"也太"。 

　　六六、梅圣俞啄木诗 
　　范文正公有①劲节，知无不言，仁庙朝数出外补。梅圣俞作《啄木诗》以见意曰："啄尽林中蠹，未肯出林飞。不识黄金弹，双翎堕落晖。"（《总龟》前一、《乐趣》八） 

　　---------------- 
　　①"有"《总龟》误作"言"。 

　　六七、夏英公诗 
　　夏英公，庆历中欲真拜，以言者罢除使相，知南京，①到任以一诗寄执政云："造化平分荷大钧，腰间新佩玉麒麟。南湖不住栽桃李，拟狎②沙鸥③过十春。""海雁桥边春水深，略无尘土到花阴。忘机不取④人知否？自有江⑤鸥信此心。"复徙西都，张升知谏院，作《青雀诗》寄之，曰："弱羽伤弓尚未完，孤飞谁敢拟鸳鸾。⑥明珠自有千金价，莫为游⑦人作弹丸。"升卒不敢言及之。（《总龟》前一、《乐趣》八） 

　　---------------- 
　　①《湘山野录》作"知杭州"。 
　　②《湘山野录》"狎"作"伴"。 
　　③《湘山野录》"鸥"作"禽"。 
　　④《湘山野录》"取"作"管"。 
　　⑤《宋纪》"江"作"沙"。 
　　⑥《中山诗话》、《江西诗徵》作"青雀孤飞毛羽单，卑栖岂敢害鹓鸾"。 
　　⑦《中山诗话》、《江西诗徵》"游"作"他"。 

　　六八、林逋诗郭索钩辀一联 
　　欧阳文忠爱林逋诗"草泥行郭索，云木叫钩辀"，以谓语新而属对亲切。钩辀，鹧鸪声也。〔李群玉诗云："方穿诘曲崎岖路，又听钩辀格磔声。"〕①郭索，嶰行貌。太元曰："嶰之郭索，用心躁也。"（《总龟》前二、《乐趣》六） 

　　案：此则出《梦溪笔谈》十四，《墨客挥犀》六。欧词见《归田录》二。 

　　---------------- 
　　①《梦溪笔谈》、《墨客挥犀》有此数语。 

　　六九、杨文公应试诗 
　　杨文公年十一岁，建州送入阙下，章圣亲试一赋二诗，顷刻而成，令送中书再试。参政李至状："臣等言押①送建州十一岁习进士杨亿到中书，其人来自江湖，对天陛②殊无震惕，盖圣祚承平，神童间出，臣等令赋《喜朝京阙》诗五言六韵，顷刻而成。诗曰：'七闽波渺汉③，双阙势④岧峣。晓登云外横，夜渡月中潮'。断句，'愿秉清忠节，终身立圣朝'。"（《总龟》前二、《乐趣》五） 

　　案：此则亦见《湘山野录》卷上，《孔氏谈苑》卷四。 

　　---------------- 
　　①"押"原作"抑"，据《湘山野录》改。 
　　②《湘山野录》"对天陛"作"对扬轩陛"。 
　　③《湘山野录》"汉"作"邈"。 
　　④《孔氏谈苑》、《湘山野录》"势"作"气"。 

　　七○、杨文公登楼诗 
　　杨文公，数岁不能言，一日家人抱登楼，忽触其首，便能语。家人曰："既能言，可为诗乎？"曰："可。"遂吟《登楼诗》云："危楼高百尺，手可摘星辰。不敢高声语，恐惊天上人。"（《总龟》前二、《乐趣》五） 

　　案：《西清诗话》谓此乃李白诗，首二句为"夜宿峰顶寺，举手扪星辰"，与此少异。周紫芝《竹坡诗话》亦言"见一石刻乃李太白夜宿山寺所题，字画清劲而大，且云布衣李白作。岂好事者窃太白之诗以神文公之事欤？抑亦太白之碑为伪耶？" 

　　七一、神童林杰诗 
　　林杰，字智用①，五岁与父同游王仙君②坛。父曰："能诗乎？"杰曰："羽客已登云③路去，丹砂④草木尽凋残。不知千岁⑤归何日，空使时人扫旧坛。"又谒唐中丞《七夕诗》曰："七夕今朝⑥看碧霄，牵牛⑦织女渡河桥。家家乞巧望秋月，穿尽红丝几万⑧条。"唐公曰："真神童也。"年十岁，⑨方秋初，忽有双鹤盘空而下，忻然下阶，抱得一只。父恐非祥，令放之，鹤升堂而去。是夕得疾而卒。郑立之⑩以诗哭之曰："才高未及贾生年，何事孤魂逐逝川？萤聚帐中人已去，鹤离台上月空圆。"（《总龟》前二、《乐趣》四、《全闽》一） 

　　案：此则亦见《太平广记》卷一百七十五。《广记》无郑立之诗。 

　　---------------- 
　　①《全唐诗》十七、《太平广记》"用"作"周"，《唐纪》五十九作"问"。 
　　②《太平广记》"君"下有"霸"字。 
　　③《全唐诗》"云"作"仙"。 
　　④《太平广记》、《唐纪》、《全唐诗》"砂"作"炉"。 
　　⑤《唐纪》、《全唐诗》"岁"作"载"。 
　　⑥《唐纪》、《全唐诗》"朝"作"宵"。 
　　⑦《唐纪》作"牛郎"。 
　　⑧《唐纪》作"百"。 
　　⑨《太平广记》"岁"作"七"，《全唐诗》亦云年十七卒。 
　　⑩《全闽诗话》无"之"字。 

　　七二、李琪十岁作诗赋 
　　李琪十岁通《六经》，父佐王铎滑州幕，闻而异之。会府燕，铎遣人以《三杰赋》试之。琪作赋，尾句云："得士则昌，非览罔共。龙头之友斯贵，鼎足之臣可重。宜哉项氏之所以亡，〔有〕①一范增而不能用。"铎曰："大器也。"他日谒帅，帅谓琪曰②："蜀中诏到，用夏州托拔思恭为北京牧，复都统，可作诗否？"琪曰："飞骑日边来，③〔鸿恩及夏台。将从天上去，人自日边来。此处金门远，〕④何时玉辇回？早平关右贼，莫待诏书催。"铎益异之。（《总龟》前二） 

　　案：此则见《太平广记》一七五，云出《李琪集序》。琪有《金门集》见《宋志》。 

　　---------------- 
　　①《太平广记》无"有"字。 
　　②《太平广记》作"他日总角谒铎，铎顾曰"。 
　　③《太平广记》"日边来"作"经巴栈"。 
　　④《太平广记》有此数语。 

　　七三、王元之五岁作诗 
　　王元之内翰，五岁已能诗。因太守赏白莲，倅言元之能，与语于太守。因召而吟一绝云："昨夜三更后，姮蛾堕玉簪。冯夷不敢受，捧出碧波心。"又云："佳人方素面，对镜理新妆。"守曰："天授也。"（《总龟》前二、《乐趣》五） 

　　七四、丘瑃十岁作诗 
　　丘瑃①十岁谒陈州太守曰："前日寺中闻射，因成诗云：'殿宇时闻燕雀喧，②虚庭尽日少人行。孤吟独坐情何限，时喜风传中鹄声'。"守喜，令对"弱柳丝丝搓绿线"，曰"春云片片揭新绵"。（《总龟》前二、《新安志》十、《宋纪》十一、《乐趣》五） 

　　---------------- 
　　①《新安志》、《宋纪》"瑃"作"浚"。 
　　②《新安志》、《宋纪》"喧"作"鸣"。 

　　七五、蒋堂六岁作诗 
　　蒋堂侍郎方六岁，父令作《栀子花诗》曰："庭前栀子树，四畔有桠杈。未结黄金子，先开白玉花。"（《总龟》前二） 

　　七六、崔铉童时诗 
　　崔铉相为童时，随父谒韩滉，指架上鹰，令作诗，曰："天边心胆①架头身，欲拟飞腾未有因。万里碧霄终一去，不知谁是解绦人！"（《总龟》前二、《乐趣》五、《名言》八） 

　　案：此则出尉迟枢《南楚新闻》。 

　　---------------- 
　　①《太平广记》"胆"作"性"。 

　　七七、李贺高轩过诗 
　　李贺字长吉，唐诸王孙，七岁，以长短之制，名动京师。韩文公、皇甫湜过其父肃，①见其子总角荷衣而出。二公不之信，因而试一篇。贺承命忻然，操觚染翰，旁若无人，仍目曰《高轩过》："华裙织翠青如葱，金环压辔摇玲②珑，马蹄隐耳③声隆隆。入门下马气如虹，〔云是〕④东京才子，文章〔鉅〕⑤公。二十八宿罗心胸，〔九精耿耿贯当中〕；⑥殿前作赋声摩空，笔补造化天无功。⑦庞眉书客感秋蓬，谁知死草生华风；我今垂翅鱼⑧冥⑨鸿，他日不羞蛇作龙。"二公大惊，以所乘马联镳而还所居，亲为束发。年未弱冠，丁内艰。他日举进士，或谤贺不避家讳，韩文公特著《辩讳》一篇。不幸未壮室而终。（《总龟》前三、《乐趣》五、《全唐诗话续编》上） 

　　案：此则出《摭言》卷十。又《渔隐丛话》引此则亦不言《古今诗话》。 

　　---------------- 
　　①案"肃"前当脱一"缙"字。 
　　②《摭言》"玲"作"冬"。 
　　③《丛话》"隐耳"作"隐隐"。 
　　④《丛话》无"云是"二字。 
　　⑤《丛话》无"鉅"字。 
　　⑥据《李长吉集》卷四补，《丛话》"九精耿耿"作"元精照耀"。 
　　⑦《总龟》于此句后有"元精炯炯贯当中"七字。 
　　⑧《丛话》"负"作"附"。 
　　⑨《摭言》"冥"作"天"。 

　　七八、张祜徐凝较诗高下 
　　乐天典杭日，江东学子奔杭取解：张祜自负诗名，而徐凝亦至，燕于郡中。乐天讽二子矛盾。祜曰："仆宜为解首。"凝曰："有何佳句？"祜曰："《甘露寺》诗曰：'日月光先到，山河势尽来'。①《金山寺》诗曰：'树影中流见，钟声两岸闻。'"凝曰："善则善矣，奈无野人②《瀑布诗》曰：'千③古长如白练飞，一条界破青山色。'"祜愕然，一座尽倾。（《总龟》前三、《乐趣》七） 

　　案：此则出《摭言》卷二。亦见范摅《云溪友议》。 

　　---------------- 
　　①《云溪友议》引张祜所吟诗为"地势遥尊岳，河流侧让关"二句。 
　　②《唐纪》五十二作"争如老夫"。 
　　③《云溪友议》"千"作"今"。 

　　七九、王曾梅花诗 
　　王沂公布衣时，以《梅花诗》献吕文穆公云："雪中未问和羹事，且向百花头上开。"文穆曰："此生已安排状元宰相也。"后果然。（《总龟》前三、《乐趣》七、《名言》七） 

　　案：此则亦见《湘山野录》上及《历代吟谱》。 

　　八○、王元之赠孙僅诗 
　　孙给事僅及孙暨皆咸平初省试，放状元，后各应制举。给事与兄何齐名，有声场屋。何淳化中魁多士，给事下第。有诗曰："前春再就天阶试，①应被人呼小状元。"次举中甲科，王元之以诗赠曰："病中何事②忽开颜？忆③得诗称小状元。粉壁已④悬龙虎榜，锦标争⑤属鹡鸰原。"（《总龟》前三） 

　　---------------- 
　　①案《渑水燕谈录》三谓此亦王禹偁诗，首句作"明年再就尧阶试"。 
　　②《渑水燕谈》"事"作"幸"。 
　　③《渑水燕谈》"忆"作"记"。 
　　④《渑水燕谈》"已"作"乍"。 
　　⑤《渑水燕谈》"争"作"终"。 

　　八一、姚嗣宗以诗受韩魏公知 
　　姚嗣宗诗云："踏碎①贺兰石，扫清西海尘。布衣能效死，②可惜作穷鳞。"韩魏公安抚关中，荐试大理评事。③（《总龟》前三） 

　　案：此则亦见《续湘山野录》。 

　　---------------- 
　　①《邵氏闻见录》十六"碎"作"破"。 
　　②《闻见录》"能效死"作"有此志"。 
　　③《闻见录》"评事"作"寺丞"。 

　　八二、高越鹞子诗 
　　高越游河朔，有州牧欲以女妻之。越作《鹞子诗》云："雪爪星眸众鸟归，①摩空②专候③整毛衣。虞人莫谩张罗网，未肯平原浅草飞。"（《总龟》前三、《乐趣》八、《名言》六） 

　　案：此事出《南唐近事》。本传谓"卢文进有女，美而慧，善属文，时称女学士。越闻而慕焉，往谒文进，文进遂以妻之。文进南奔，越与俱，初投鄂帅张宜，久不见知。越咏鹰诮之曰：'晴空不碍摩天翻，未肯平原浅草飞。'"说与此异。 

　　---------------- 
　　①《唐纪》七十一"鸟"作"所"。《全唐诗》二十七"从鸟归"作"世所稀"。 
　　②《南唐近事》"空"作"天"。 
　　③《南唐近事》、《唐纪》、《全唐诗》"候"作"待"。 

　　八三、刘景文题芝山寺壁 
　　刘景文作饶州监酒，得一诗，题芝山寺壁云："数声燕语落檐间，①底事惊回②梦里闲。说与傍人都未信，③杖藜携酒看芝山。"舒王作本路宪，见之，爱甚，遂令权州学。（《总龟》前三） 

　　---------------- 
　　①《石林诗话》作"呢喃燕子语梁间"。 
　　②《石林诗话》"惊回"作"来惊"。 
　　③《石林诗话》"都未信"作"深不解"。 

　　八四、杨徽之诗 
　　杨徽之侍读，太宗闻其名，索之，著数百篇奏御，献诗云："十①年牢落今何幸，叨遇君王问姓名。"太宗选十联书于御屏间。梁周翰诗曰："谁似金华杨学士，十联诗在御屏间。②"僧文莹尝谓杨公必以天池浩③露涤笔于冰瓯雪碗中，则方与公诗神骨相副。（《总龟》前三、《乐趣》七、《宋纪》二） 

　　案：此则出《玉壶清话》卷五，亦见《渑水燕谈录》卷七，二书均并所选十联录之。 

　　---------------- 
　　①《渑水燕谈录》"十"作"少"。 
　　②《渑水燕谈录》"间"作"风"，《玉壶清话》作"中"。 
　　③《宋纪》作"皓"。 

　　八五、李瀚取玉堂珍玩留诗 
　　李瀚①登科，在和凝榜下，同为学士。会凝作相，瀚为承旨，当批诏，次日于玉堂旧阁，悉取图书器玩，留一诗于榻云："座主登庸归凤阙，门生批诏立鳌头。玉堂旧阁多珍玩，可作西斋润笔否？"〔人皆笑其疏纵。〕②（《总龟》前三、王校《王五代》二） 

　　案：此则出《玉壶清话》卷二。 

　　---------------- 
　　①"瀚"原作"澣"，据《玉壶清话》诸书改。 
　　②《五代诗话》无此句。 

　　八六、杜牧之诗纵放 
　　杜牧之登科后三年，纵放，为诗曰："落魄江湖①载酒行，楚腰纤细②掌中情。③十年④一觉扬州梦，赢得青楼薄幸名。"又曰："觥舩一棹百分空，十载⑤青春不负公。今日鬓丝禅榻畔，茶烟轻飏落花中。⑥"（《总龟》前三、《乐趣》八） 

　　案：此则出孟棨《本事诗》，亦见《唐阙史》。 

　　---------------- 
　　①《全唐诗》十九"湖"作"南"。 
　　②《全唐诗》"纤细"作"肠断"。 
　　③《全唐诗》"情"作"轻"。 
　　④《本事诗》、《唐阙史》"十"作"三"。 
　　⑤《全唐诗》"载"作"岁"。 
　　⑥《本事诗》、《唐阙史》、《全唐诗》"中"作"风"。 

　　八七、杜牧狂吟 
　　杜牧自①御史分司洛阳，〔时〕②李司徒〔愿〕③罢镇闲居，声妓为当时第一，因会朝士，④以牧之尝任风宪，不敢邀致。牧之讽坐客达李，⑤李遽驰书以招，而牧之遂来。〔会中女妓百余皆绝色殊艺，杜独坐南行瞪目注视，满引三巵，〕⑥谓李曰："闻有紫云者孰是？"因指示。〔杜凝睇良久，曰："名不虚传，宜以见惠。"李俯首而笑，诸妓亦皆回首破颜。〕⑦牧之作诗曰："华堂今日绮筵开，谁唤分司御史来？忽发狂吟⑧惊满⑨座，两行红粉一时⑩回。"意气闲逸，旁若无人。（《总龟》前三、《丛话》后十五、《玉屑》十六、《诗林》二、《乐趣》八） 

　　案：此则出孟棨《本事诗》，亦见《唐阙史》。 

　　---------------- 
　　①《丛话》、《诗林》、《玉屑》"自"作"为"。 
　　②《玉屑》有"时"字。 
　　③《全唐诗话》四、《唐纪》五十六有"愿"字。 
　　④《丛话》、《诗林》"因会朝士"作"一日开筵朝士臻赴"。 
　　⑤《丛话》"李"作"意"。又"李"下有"愿与斯会"四字。 
　　⑥《玉屑》有此数语。 
　　⑦《丛话》、《玉屑》、《诗林》有此数语。 
　　⑧《本事诗》、《玉屑》"吟"作"言"。 
　　⑨《丛话》、《诗林》"满"作"四"。 
　　⑩《丛话》"时"作"齐"。 

　　八八、裴思谦登科谒妓诗 
　　裴思①谦状元登科，作纸②笺名纸谒平康里妓，因宿于里中，作诗曰："银缸斜背解鸣珰，小语低③声唤④玉郎。从此不知兰麝贵，夜来新惹⑤桂枝香。"（《总龟》前三） 

　　案：此则出《摭言》卷三。 

　　---------------- 
　　①"思"原作"忠"，据《摭言》及《全唐诗》改。 
　　②《摭言》"纸"作"红"。 
　　③《摭言》、《全唐诗》"低"作"偷"。 
　　④《摭言》、《全唐诗》"唤"作"贺"。 
　　⑤《全唐诗》"惹"作"集"。 

　　八九、郑谷登第诗 
　　郑谷①登第后，宿平康里，作诗曰："春来无处不闲行，楚闰②相看别有情。好是五更残酒醒，耳边③闻唤状元声。"（《总龟》前三、《乐趣》八） 

　　案：此则出《摭言》卷三。 

　　---------------- 
　　①《摭言》"郑谷"作"郑合敬先辈"。 
　　②原作"楚国"，据《摭言》改。《摭言》注：楚娘、闰娘，妓之尤者。 
　　③《摭言》"耳边"作"时时"。 

　　九○、杨汝士诗 
　　杨汝士尚书，镇东川，其子〔知温〕①及第，汝士开筵，营妓咸集。汝士命人与绫一端，诗曰："郎君得意正②青春，蜀国将军又不贫。一曲高歌绫③一匹，两头娘子拜④夫人。"（《总龟》前三） 

　　案：此则出《摭言》卷三。 

　　---------------- 
　　①《摭言》、《唐纪》有"知温"二字。 
　　②《摭言》"正"作"及"。 
　　③《摭言》、《唐纪》四十六、《全唐诗》十八"绫"作"红"。 
　　④《摭言》、《唐纪》、《全唐诗》"拜"作"谢"。 

　　九一、许洞赠潘阆诗 
　　潘逍遥与许洞钱易为友，狂放不覊。尝作诗云："散拽禅师来踘蹴，醉拖①游女上秋千。"此其自序之实也。后坐卢多逊党，亡命，捕之甚急，乃易姓名为僧，入中条山。许洞赠诗曰："潘逍遥，平生志意②如天高。仰③天大笑无所惧，天公嗔尔口呶呶，罚教临老投④补衲，归中条。我愿中条山神镇长在，驱雷逐⑤电〔依前〕⑥赶出这⑦老怪。"后会赦，以四门助教招⑧之，送信州安置，复舞于市，曰："出砒霜，价钱可，赢得拨灰兼弄火，畅杀我。"以此士人不齿，放弃终身。（《总龟》前三） 

　　案：此则出《梦溪笔谈》二十五，亦见《中吴纪闻》一、《墨客挥犀》一。 

　　---------------- 
　　①《梦溪笔谈》二十五"醉拖"作"乱抛"，《墨客挥犀》"乱拖"。 
　　②《梦溪笔谈》、《中吴纪闻》一"志意"作"才气"。 
　　③《梦溪笔谈》、《墨客挥犀》、《中吴纪闻》"仰"作"倚"。 
　　④《梦溪笔谈》、《墨客挥犀》、《中吴纪闻》、《宋纪》七"投"作"头"。 
　　⑤《墨客挥犀》、《梦溪笔谈》、《中吴纪闻》、《宋纪》"逐"作"叱"。 
　　⑥《宋纪》无此二字。 
　　⑦《宋纪》"这"作"者"。 
　　⑧《梦溪笔谈》"招"作"召"。 

　　九二、杨允元未预曲宴诗 
　　杨允元，〔年二十一岁〕，①为光禄寺丞，〔太宗极爱之〕。②三月后苑曲宴，未得贴职，不得与，以诗〔贴〕③寄馆中诸公曰："闻说④宫花满鬓红，上林丝管侍重瞳。蓬莱咫尺无由⑤到，始信仙凡迥不同。"⑥诸公进呈，太宗讶有司不召，左右以未得贴职为奏。即日直集贤院，与晚宴。（《总龟》前四、《宋纪》五） 

　　---------------- 
　　①《宋纪》无此语。 
　　②《宋纪》无此语。 
　　③"贴"字当衍，《渑水燕谈录》作"贻"，但无"寄"字。 
　　④《玉壶清话》、《渑水燕谈录》"说"作"戴"。 
　　⑤《玉壶清话》、《渑水燕谈录》"由"作"因"。 
　　⑥案：《渑水燕谈录》七、《玉壶清话》四均作杨亿诗。 

　　九三、范杲献凯旋诗 
　　太宗收并门，凯旋日，范杲①叩回銮，进诗曰："千里版图来浙右，一声金鼓下河东。"赐一官。（《总龟》前四） 

　　案：此则亦见《玉壶清话》卷二、《渑水燕谈录》卷七。 

　　---------------- 
　　①"杲"，《总龟》误作"果"。 

　　九四、何蒙朔野云飞诗 
　　宋①太宗征辽，师还，途中御制诗，有"銮舆临紫塞，朔野阵②云飞"之句。遂宁令何蒙③进《銮舆临塞赋》，《朔野云飞诗》，召对嘉赏，授赞善大夫。诗有"塞日穿痕断，边鸿④背影飞。缥缈浮⑤黄屋，阴沉护御衣"之句。（《总龟》前四） 

　　案：此则见《玉壶清话》卷八。 

　　---------------- 
　　①《诗话总龟》误作"唐"。 
　　②《玉壶清话》"阵"作"冻"。 
　　③"蒙"，《总龟》误作"象"，据《玉壶清话》改。 
　　④《玉壶清话》"鸿"作"云"。 
　　⑤《玉壶清话》"浮"作"随"。 

　　九五、沈韬文思乡诗 
　　吴越司宾使沈韬文，湖州人，有《游西湖》诗云："□□□□□□□①，菰米蘋花似故乡。不是不归归未得，好风明月一思量。"武肃悯其思乡，授以湖州刺史。（《总龟》前四、王校《王五代》六、《郑五代》五） 

　　案：《全五代诗》七十三引此则作《西清诗话》。 

　　---------------- 
　　①首句缺。 

　　九六、何涓潇湘赋 
　　何涓，襄阳①人，少为《潇湘赋》，为时所称。潘纬以《古鉴》②诗著名。或曰："潘纬十年吟《古鉴》，何涓一夜赋《潇湘》。"《零陵总记》载何涓《潇湘赋》云："镜敛残色，霞披晓光。"亦无全篇。③（《总龟》前四、《乐趣》五） 

　　案：此则出《摭言》卷十。 

　　---------------- 
　　①《摭言》"襄阳"作"湘南"。 
　　②《摭言》及《唐纪》六十三"鉴"作"镜"，下同。 
　　③《摭言》无"零陵总记"云云数语。 

　　九七、杨大年陈恕读李义山诗 
　　杨大年同陈恕读李义山诗，酷爱一绝，云："珠箔轻明覆①玉墀，披香新殿斗腰肢。不须看尽鱼龙戏，终遣君王怒偃师。"叹曰："古人措〔辞寓〕②意如此深妙。"各叹服。（《总龟》前四） 

　　案：《竹庄诗话》十三引此则作《谈苑》。《全闽诗话》二引此则作《诗话总龟》。 

　　---------------- 
　　①《义山集》、《竹庄》"覆"作"拂"。 
　　②据杨文公《谈苑》及《唐纪》五十三补。 

　　九八、和亲诗 
　　宪宗时，北虏数寇边，大臣〔奏〕①议〔古者〕②和亲，有五利而无千金之费。宪宗曰："比闻一士人，能为诗，而姓字稍僻。其诗曰：'山上青松陌上尘，云泥岂合得相亲。举世③尽嫌羸④马瘦，唯君不弃卧龙贫。千金未必能移姓，⑤一诺从来许杀身。莫道书生无感慨，⑥寸心还是报恩人。'"侍臣曰："此戎昱诗也。京兆〔尹〕⑦李銮欲以女妻之，令改姓，昱辞焉。"宪宗悦，曰："又记得《咏史诗》云：'汉家青史上⑧，计拙是和亲。社稷归⑨明主，安危托妇人。若⑩能将玉貌，便欲⑾静胡尘。地下千年骨，谁为辅佐臣？'"宪宗笑曰："魏绛何其懦也。此人如在，可与鼎州，武陵桃源足称其吟咏⑿。"士林荣之。又苏郁有诗云："关月夜悬青冢鉴，塞云愁薄汉宫罗。君王莫信和亲策，生得胡雏虏更多。"（《总龟》前四） 

　　案：此则出《云溪友议》。 

　　---------------- 
　　①《云溪友议》、《全唐诗话》二、《唐纪》二十八有"奏"字。 
　　②《云溪友议》、《全唐诗话》、《唐纪》有"古者"二字。 
　　③《云溪友议》、《唐纪》"举世"作"世路"。 
　　④《云溪友议》、《全唐诗话》、《唐纪》、《全唐诗》"羸"作"良"。 
　　⑤《全唐诗话》、《唐纪》、《全唐诗》"姓"均作"性"。 
　　⑥《云溪友议》、《全唐诗话》、《全唐诗》"慨"均作"激"。 
　　⑦《云溪友议》、《全唐诗话》、《唐纪》有"尹"字。 
　　⑧《太平广记》一九八引《云溪友议》"上"作"内"。 
　　⑨《云溪友议》、《全唐诗话》、《唐纪》"归"作"因"，《全唐诗》作"依"。 
　　⑩《云溪友议》、《全唐诗话》、《唐纪》、《全唐诗》"若"均作"定"。 
　　⑾《云溪友议》、《全唐诗话》"欲"作"拟"。 
　　⑿《云溪友议》作"便与朗州刺史，武陵桃源足称诗人之兴咏"。 

　　九九、裴庆余咏侍女衣湿诗 
　　裴庆①余，咸通末佐李北门为淮南幕，尝同游船②，舟师误以舩篙水溅侍女衣，公③变色。庆余请为诗，曰："满额鹅黄金缕衣，翠翘浮动玉钗垂。从教水溅罗裙④湿，知道⑤巫山行雨归。"公喜，令歌者传之。⑥（《总龟》前四） 

　　案：此则出《摭言》卷十三。又《说诗乐趣》引此则作《王直方诗话》。 

　　---------------- 
　　①《唐纪》六十"庆"作"虔"。 
　　②《摭言》"船"作"江"。 
　　③"公"原作"上"，据《摭言》改。 
　　④《摭言》"裙"作"衣"。 
　　⑤《唐纪》"道"作"是"。 
　　⑥原注："唐贤杼情谓李蔚守淮南日，布衣孙处士作。"案孙诗见208条。 

　　一○○、胡恢上韩魏公诗 
　　胡恢坐法失官，困于京师，上韩魏公诗曰："建业江①山千里远，长安风雪一家寒。"得复官。（《总龟》前五） 

　　案：此则亦见《梦溪笔谈》卷十五。 

　　---------------- 
　　①《梦溪笔谈》"江"作"阑"。 

　　
一○一、南唐烈祖咏灯诗 
　　南唐烈祖在徐温家，作①《灯诗》云："一点分明值万金，开时惟怕冷风侵。主人若也勤挑拨，敢向尊前不尽心。"（《总龟》前五、《郑五代》一、王校《王五代》一） 

　　案：此则亦见《雅言杂载》及《诗史》。 

　　---------------- 
　　①《五代诗话》"作"作"咏"。 

　　一○二、杜甫诗胜严维 
　　梅圣俞爱严维诗，有"柳塘春水慢，花坞夕阳迟"，善矣；夕阳迟则①系花，而春水慢不系柳也。如杜诗"北②山催短景，乔木易高风"，此了无瑕颣。又曰，"萧条九州③内，人少虎④狼多，人少⑤慎莫投，多信虎所过⑥。饥有易子食，兽犹畏虞罗"，如此等句，含蓄深矣，殆不可模仿。（《总龟》前五） 

　　案：此则出《中山诗话》。 

　　---------------- 
　　①"则"原作"用"，据《中山诗话》改。 
　　②《少陵集》、《中山诗话》"北"作"深"。 
　　③《少陵集》"九州岛"作"四海"。 
　　④《少陵集》"虎"作"豺"，《中山诗话》"虎狼"作"豺虎"。 
　　⑤《少陵集》、《中山诗话》"人少"作"少人"。 
　　⑥《中山诗话》作"虎多信所过"。 

　　一○三、欧江论韩诗 
　　凡诗以意义为主，文词次之。〔或意深义高，虽文词平易，自是奇作。世人见古人语句平易，仿效之而不得其意义，便入鄙野可笑。卢仝有云："不唧溜钝汉"，非其篇前后意义可取，自可掩口矣，宁可效之耶！〕①退之②古诗高卓，至律诗虽可称善，要之未有工者。③〔而好韩之人，句句称述，未可尽谓然也。〕④有云："老翁真个似童儿，汲井⑤埋盆作小池"，此直谐语耳。⑥永叔⑦江邻几评退之⑧"随车翻缟，带逐马散辊杯"为⑨工，而谓"凹中初盖底，凸处遂成堆"为胜，未知真得〔韩〕⑩意否？〔永叔云："知圣俞者无如修。尝问圣俞平生最好句，圣俞所自负者，皆修所不好；圣俞所卑下者，皆修所称赏。盖知音之难如是！"其评古人诗得无似之乎？〕⑾（《总龟》前五、《鉴衡》一） 

　　案：此则出《中山诗话》。 

　　---------------- 
　　①以上数语据《鉴衡》及《中山诗话》补。 
　　②《鉴衡》"退之"作"韩吏部"。 
　　③《鉴衡》作"要自有不工者"。 
　　④据《鉴衡》及《中山诗话》补。 
　　⑤《昌黎集》、《中山诗话》"井"作"水"。 
　　⑥《鉴衡》作"此真谐语以为戏耳"。 
　　⑦《鉴衡》"永叔上"有"欧阳"二字。 
　　⑧《鉴衡》"评退之"作"论韩雪诗以"。 
　　⑨《鉴衡》、《中山诗话》"为"下有"不"字。 
　　⑩《鉴衡》、《中山诗话》"得"下有"韩"字。 
　　⑾"永叔"云云至此据《鉴衡》及《中山诗话》补。 

　　一○四、杜韩颠倒句法 
　　杜子美诗云："红稻啄余鹦鹉粒，碧梧栖老凤凰枝。"此语反①而意奇。②退之诗云："舞鉴鸾窥沼，行天马度桥。"亦效此理。③（《总龟》前五、《草堂诗话》二、《乐趣》二、《名言》三） 

　　案：此则出《梦溪笔谈》卷十四。 

　　---------------- 
　　①《名言》"反"作"倒装"。 
　　②《梦溪笔谈》"奇"作"全"。 
　　③《梦溪笔谈》、《名言》"理"作"体"。 

　　一○五、韩诗竹影 
　　退之《城南联句》云："竹影金鏁碎"，乃日光，非竹影也。（《总龟》前五、《乐趣》十一） 

　　案：此出《梦溪笔谈》卷十四。 

　　一○六、唐人作富贵诗 
　　唐人作富贵诗，多纪其奉养服器之盛，乃贫眼所惊耳。如贯休云"刻成筝柱雁相挨"，此下里鬻弹者皆有之。章楚老云"十幅红绡①围夜〔玉〕②"，十幅红绡为帱③不及四五尺，如何伸足，所谓不曾近富家儿。（《总龟》前五） 

　　案：此则出《梦溪笔谈》卷十四。 

　　---------------- 
　　①《唐纪》五十六作"十轴轻绡"。 
　　②"玉"字原脱，据《唐纪》补。 
　　③《梦溪笔谈》"帱"作"帐"。 

　　一○七、东野诗蹇涩 
　　李习之诗称东野诗："食斋①肠亦苦，强歌声无欢，出门即有碍，谁谓天地宽？"可谓知音矣。今世传郊诗五卷，百余篇，又有《咸池集》三百篇，其语句尤多蹇涩，疑前五卷曾经名士删改也。（《总龟》前五） 

　　案：此出《中山诗话》。 

　　---------------- 
　　①《中山诗话》"斋"作"荠"。 

　　一○八、刘梦得论诗 
　　刘梦得〔对宾友〕①每吟张籍诗云："靳②酒欲开期好客，朝衣才脱见闲身。"又③王维诗云："兴阑啼鸟唤，坐久落花多。"尝言乐天苦好余《秋水吟》曰："东屯沧海阔，南漾洞庭宽"；〔又《石头城下作》云："山围故国周遭在，潮打空城寂寞回。"〕④自知不及韦苏州"春潮带雨晚来急，野渡无人舟自横。"⑤又杜少陵《过洞庭》上云："白蘋愁杀白头人。⑥"鄙夫之言，亦愧杜公。（《总龟》前五、《乐趣》二） 

　　---------------- 
　　①《全唐诗话》三、《唐纪》三十九有此三字。 
　　②《唐纪》、《全唐诗话》、《全唐诗》十四"靳"作"药"。 
　　③《全唐诗话》、《唐纪》作"对花木则吟"。 
　　④《全唐诗话》、《唐纪》无此数语。 
　　⑤《乐趣》引至此。 
　　⑥案杜诗《过洞庭》无此句，惟《月诗》有"若无青嶂月，愁煞白头人"之句。《全唐诗话》、《唐纪》引均作"尝过洞庭，虽为一篇，思杜员外，落句云'年去年来洞庭上，白蘋愁杀白头人。"然则此为梦得句，当是指不如少陵"愁煞白头人"之句耳。 

　　一○九、诗用茱萸字 
　　刘梦得言茱萸〔二字〕①更三诗人道之，而有能否。②杜子美云："醉③把茱萸子细看。"王右丞云："遍插茱萸少一人。"朱仿④云："学他年少插茱萸。"子美⑤为优。⑥（《总龟》前五） 

　　案：刘凤诰《杜工部诗话》引此则谓出《刘禹锡嘉话》，但不见今传各本《嘉话录》中，不知其所据。洪业先生告余："刘氏殆传录钱谦益之杜集诸家诗话耳。钱所录附《钱注杜诗》卷首。"则咎在钱氏不在刘氏矣。或钱氏犹及见当时足本欤？《修辞鉴衡》卷一引《蒲氏漫斋录》亦有此则。又洪迈《容斋随笔》卷四诗中用茱萸字条，更举唐人七言用此者十余家。 

　　---------------- 
　　①《蒲氏漫斋录》、《杜工部诗话》有"二字"。 
　　②《漫斋录》作"互有工拙"，《杜工部诗话》作"经三诗人皆已道亦有能否焉"。 
　　③《漫斋录》、《杜工部诗话》"醉"作"更"。 
　　④《唐纪》二十六、《漫斋录》、《全唐诗》十一"仿"作"放"。 
　　⑤《漫斋录》"子美"作"杜句"。 
　　⑥《杜工部诗话》作"杜公为最优也"。《漫斋录》此句后有"逮东坡有酒阑何必看茱萸之句，则又高出工部一筹"诸语。 

　　一一○、僻字须有来处 
　　刘梦得云："为诗用僻字，须有来处。宋①考功云：'马上逢寒食，春来不见饧'。尝疑之。吾重阳欲押一糕字，思索《六经》无糕字，遂不敢为之。尝讶老杜诗有'巨颡拆老拳'，无出处，及读《石勒传》云：'卿既遭孤老拳，孤亦遭卿毒手'。岂虚言哉？"（《总龟》前五、《全唐诗话续编》上） 

　　案：此出《刘宾客嘉话录》。又案吴曾《能改斋漫录》四《刘禹锡误沈云卿诗为宋考功诗》条，谓此乃沈佺期《岭表逢寒食诗》。 

　　---------------- 
　　①《总龟》误作"朱"。 

　　一一一、李氏女作破钱诗弹琴诗 
　　毗陵士人李氏，有女十六岁，能诗，有《破钱诗》云："半轮残月掩尘埃，依稀犹有开元字。想得①清光未破时，买尽人间不平事。"②又《弹琴诗》云："昔年刚笑卓文君，岂信丝桐解误身。今日未弹心已乱，此心元自不由人"。虽有情致，非女子所宜。（《总龟》前五、《乐趣》十九） 

　　案：此则出《梦溪笔谈》卷十四，《墨客挥犀》卷二，又《历代诗话》六十一引此则《破钱诗》云云，谓出《古今说海》。 

　　---------------- 
　　①《墨客挥犀》"得"作"见"。 
　　②《乐趣》引至此。 

　　一一二、崔护重改城南诗 
　　崔护作《城南诗》，其始云："去年今日此门中，人面桃花相映红。人面不知何处去，桃花依旧笑春风。"以意未完，谓未工。改云："人面秪今何处在？"至今所传有两本，惟《本事诗》云"秪今何处在"。唐人工诗，大率如此，虽重一"今"字不恤也。（《总龟》前五） 

　　案：此出《梦溪笔谈》卷十四。 

　　一一三、诗用古人句 
　　王右丞好取人诗，如"行到水穷处，坐看云起时"，此《华英集》①中句也。"漠漠水田飞白鹭，阴阴夏木啭黄鹂"，此《李嘉祐》句。僧惠崇有诗云："河分岗势断，春入烧痕青。"士大夫奇之，然皆唐人旧句。崇有师弟学诗于崇，赠崇诗曰："河分岗势司空曙，春入烧痕刘长卿。不是师偷古人句，②古人诗句似③师兄。"④大都诵古人诗多，积久或不记，则往往用为己有。⑤如少陵诗云："峡束沧江起，嵓排石树圆。"见苏子美颂诗，全用峡束清江，嵓排石树作五⑥言诗两句。⑦子美岂窃人诗者？（《总龟》前六、《全唐诗话续编》上） 

　　案：此出《中山诗话》。 

　　---------------- 
　　①《国史补》作"《含英集》"，《王直方诗话》引作"《英华集》"。 
　　②《闲居诗话》作"不是师兄多古句"。 
　　③《湘山野录》"似"作"犯"。 
　　④案：《湘山野录》中此为闽僧文兆所作。《醴泉笔录》下作"不是师兄多犯古，古人言语犯师兄"。又《全唐诗话续编》不引"惠崇有诗"云云至此诸语。 
　　⑤《全唐诗话续编》引至此。 
　　⑥《中山诗话》"五"作"七"。 
　　⑦案：周必大《题跋》"欧阳公谓苏子美喜行狎草书，今玉山汪季路所藏此体，其间峡束岩排之诗，既用杜工部句，又录《漫兴》《惜花》二绝，其爱杜至矣。俱字子美，得非相如慕蔺之意乎？"据此，则苏子美用少陵句，本不以为病。 

　　一一四、宋莒公晏元献论诗 
　　宋莒公好玉溪诗，不爱韦苏州。晏元献取少陵多，取太白少。又取裴说"幸无偏照处，刚有不明时"为佳。（《总龟》前六） 

　　一一五、李白论诗 
　　李太白才逸气豪，与陈拾遗齐名。其论诗云："梁陈已来，艳薄殊极，沈休文又尚声律，将复古道，非我而谁？"故陈李二集，律诗全①少。尝言："兴寄深微，五言不如四言，七言又其靡也。况使束于声调俳优哉。"故戏杜子美曰："饭颗山头逢杜甫，头戴笠子日卓午。借问别②来太瘦生，总为从前作诗苦。"（《总龟》前六、《乐趣》一） 

　　案：此则出《本事诗》。 

　　---------------- 
　　①《本事诗》"全"作"殊"。 
　　②《本事诗》"别"作"何"。 

　　一一六、颜谢互举瑕疵 
　　宋武帝咏谢庄《月赋》，称叹久之，谓颜延之："希逸此作可谓前不见古人，后不见作者，陈思王何足尚也！"延之曰："诚如圣旨。①然其曰：②'美人迈兮信音绝，③隔千里兮共明月'，知之不亦晚乎？"武帝以为然。及见希逸，希逸对曰："延之诗云：'生为长相思，死为长不归'，岂不更加于臣耶？"武帝抚掌。（《总龟》前六） 

　　案：此则出《本事诗》。 

　　---------------- 
　　①"圣旨"，原作"其言"，据《本事诗》改。 
　　②"然其曰"，原作"又云"，据《本事诗》改。 
　　③《本事诗》"绝"作"阔"。 

　　一一七、栽竹诗 
　　孙少述《栽竹诗》曰："更起粉墙高千尺，莫令墙外俗人看。"晏临淄曰："何用粉墙高千尺，任教墙外俗人看。"处士之节，宰相之量，各言其志。（《总龟》前六、《乐趣》二） 

　　一一八、李洞评吴融诗 
　　李洞为吴子华所知。子华尝出百篇示洞。洞曰："大兄百篇中一联最佳。《西昌新亭》曰：'暖漾鱼遗子，晴游鹿引麛。'"子华亦不怒其所鄙，而喜其所许。①（《总龟》前六） 

　　案：此则出《摭言》卷十。 

　　---------------- 
　　①"许"原误作"鄙"，据《摭言》及《唐纪》五十八改。 

　　一一九、江邻几吊苏子美诗 
　　苏子美坐进奏赛神事，谪官死于皋桥之居。江邻几有诗吊之曰："郡邸狱冤谁与辩？皋桥客死世同悲。"用事精审而当。又有云："五十践衰境，加我在明年。"论者谓人莫不用事，使事如己出，天然浑成，乃可言诗。（《总龟》前六） 

　　案：此出《中山诗话》。又吴曾《能改斋漫录》七《皋桥客死条》注此诗用事出处。 

　　一二○、月石诗 
　　江外有石，人破之，其形色皆类月。欧阳文忠有《月石诗》云："二曜分为三"，固为佳句，尚念未快。子美见之，作诗寄之云："我疑此山石，久为月昭著，老蚌吸月月降胎，水犀望①星星入角。彤霞②烁石变丹③砂，白虹贯岩④生美璞。"⑤永叔见之曰："此奇才精通物理者也。"（《总龟》前六、《乐趣》六） 

　　---------------- 
　　①《青琐高议》前集九"望"作"散"。 
　　②《青琐高议》"霞"作"云"。 
　　③《青琐高议》"丹"作"灵"。 
　　④《青琐高议》"岩"作"日"。 
　　⑤《青琐高议》误作永叔诗。 

　　一二一、王右丞终南诗 
　　说者谓王右丞《终南诗》皆讥时宰，诗云："太乙近天都，连山接海隅"，言势位①盘据朝野也。"白云回望合，青霭入看无"，言徒有表而无内也。"分野中峰变，晴阴众壑殊"，言恩泽偏也。"欲投何处宿，②隔水问樵夫"，言畏祸深也。（《总龟》前六） 

　　---------------- 
　　①《唐纪》十六"位"作"焰"。 
　　②《唐纪》作"故人投处宿"。 

　　一二二、灰絮絮竹篘篘 
　　杜荀鹤尝有"旧衣灰絮絮，新酒竹篘篘"。或称于相国韦说①曰，我道"印将金鏁鏁，帘用玉钩钩。"②其皆③可见。（《总龟》前六、王校《王五代》二、《郑五代》二） 

　　案：此则见《北梦琐言》七。又《说诗乐趣》卷二引此则作《珊瑚诗话》。 

　　---------------- 
　　①《唐纪》六十五作"韦庄"。又"说"下原衍"苑"字，据《北梦琐言》删。 
　　②《五代诗话》引至此。 
　　③《乐趣》"皆"作"精巧"。案据《北梦琐言》，似当作"气概"。 

　　一二三、欧阳修盘车图诗 
　　谢赫云，卫协之画虽不该备形妙，而有气韵，凌跨群雄，诚旷代绝笔。欧阳文忠《盘车图》云："古画画意不画形，梅诗咏物无隐情。忘情①得意知者寡，不若见诗如见画。"此真识画也。（《总龟》前六） 

　　---------------- 
　　①《欧阳文忠公集》六"情"作"形"。 

　　一二四、卢绛梦女子唱菩萨蛮词 
　　〔世传卢绛梦女子唱《菩萨蛮》云：〕①"眉黛远②山攒，芭蕉生暮寒。"此词人能道之。杨大年③云："独自凭阑干，衣襟生暮寒。"未知孰是。（《总龟》前六、《乐趣》二、王校《王五代》七、《全五代诗》三十九） 

　　---------------- 
　　①《全五代诗》无此语。 
　　②《全唐诗》三十二"远"作"小"。 
　　③《五代诗话》、《全五代诗》"大年"作"文公"。 

　　一二五、周知微诗 
　　有周知微者，字明老，为晋州县尉，到官不数月，不告于州而径来京师。人问其故。云："我欲求教授。"至京，求知己不得，大醉，一夕而卒。然为诗有可喜者。如《观临淮双头白莲图》云："既①不学叔隗季隗南归晋，又不学大乔小乔东入吴。一种桃根与桃叶，若为化作双芙蕖。临淮政成有余暇，坐令华屋生潇洒。鹅溪一幅万里宽，移得断江②入图画。天空水阔江茫茫，想见女英与娥皇。九嶷云深苍梧远，冰姿泣露不成妆。苦心抱恨何年③了？香骨应甘没秋草。不如回首谢秋风，分作尹邢来汉宫。"又作《上巳日寒食》云："疾风暮雨悲游子，峻岭崇山非故乡。"亦可赏，而其狂未见其比。（《总龟》前七、《郑五代》二） 

　　案：此则亦见《丛话》前集五十三引《王直方诗话》。《古今诗话》中采《王直方诗话》之处亦甚多。 

　　---------------- 
　　①《王直方诗话》"既"作"君"。 
　　②《王直方诗话》"断江"作"浙川"。 
　　③《王直方诗话》"年"作"时"。 

　　一二六、诗作富贵语 
　　晁以道云："王禹玉诗世号至宝丹，以其多使珍宝，如黄金必以白玉为对。"有人云："诗能穷人，且试强作些富贵语看如何？"其人数日拽索云，止得一联云："胫脡化为红玳瑁，眼睛变作碧琉璃。"余为之绝倒。（《总龟》前七） 

　　案：此则亦见《丛话》前集卷二十六引《王直方诗话》，疑均《总龟》误引。 

　　一二七、箨龙绕山 
　　舒王有诗云："箨龙将雨绕山行。"而周次元有《游天竺观诗》亦云："竹龙驱水转山鸣。"余以为当与秦少游同科。（《总龟》前七） 

　　案：此则当亦为《王直方诗话》中语，说详《王直方诗话》。 

　　一二八、唐人诗用半夜钟事 
　　欧阳文忠公云：唐人有"姑苏台①下寒山寺，夜半钟声到客船"之句，说者云，句则佳也，其如三更不是撞钟时。于鹄《送宫人入道诗》云："定知别后宫中伴，遥②听缑山半夜钟。"而白乐天亦云："新秋松影下，半夜钟声后。"温廷筠③亦云："悠然旅榜闲④回首，无复松窗半夜钟。"岂唐人多用此语耶？倘非递相沿袭，恐必有说。（《总龟》前十、《乐趣》二） 

　　案：此则亦见《丛话》前集卷二十三引《王直方诗话》。 

　　---------------- 
　　①《王直方诗话》"台"作"城"。 
　　②《全唐诗》十一"遥"作"应"。 
　　③《王直方诗话》"筠"下有"诗"字。 
　　④《王直方诗话》"旅榜闲"作"逆旅频"。 

　　一二九、陆　畅 
　　吴门陆畅郎中，尝和人雪诗，①落句曰："天人宁底②巧，剪水作花飞。"又《山③斋看月》云："野性平生惟好④月，新晴半夜睹婵娟。起来自襞书⑤窗破，恰⑥漏清光落枕前。"后因云安出降，百僚举畅为傧相，奉诏作《催妆诗》云："云安公主贵，出降⑦五侯家。天母着⑧调粉，日兄怜赐花。催铺百子帐，待障七香车。借问妆成未，东方欲晚⑨霞。"（《总龟》前十二、《乐趣》三） 

　　---------------- 
　　①《全唐诗》十八作"惊雪诗"。 
　　②《全唐诗》"底"作"许"。 
　　③"山"原作"出"，误。《全唐诗》十八作"新晴爱月"。 
　　④《全唐诗》"好"作"爱"。 
　　⑤《全唐诗》"襞书"作"擘钞"。 
　　⑥《唐纪》三十五"恰"作"教"。 
　　⑦《唐纪》"降"作"嫁"。 
　　⑧《唐纪》、《全唐诗》"看"作"亲"。 
　　⑨《唐纪》、《全唐诗》"晚"作"晓"。 

　　一三○、潘阆诗不减刘长卿 
　　潘阆《归钱塘》云："久客见华发，孤棹桐庐归。新月无朗照，落日有余辉。渔浦风水急，龙山烟火微。时闻沙上雁，一一皆南飞。"人谓不减刘长卿。（《总龟》前十） 

　　案：此则出《中山诗话》。 

　　一三一、优人嘲西昆体 
　　杨大年、钱文僖、晏元献①、刘子仪〔以文章立朝〕②，为诗皆宗李义山，号西昆体。后进效之，多窃取义山语。尝御赐百官宴，优人有装为义山者，衣服败裂，告人曰："〔吾〕③为诸馆职挦撸至此。"闻者大噱④。然大年《〔咏〕⑤汉武诗》云："力通青海求龙种，死讳文成食马肝。待诏先生齿编贝⑥，忍令⑦乞⑧米向长安。"义山不能过〔也〕⑨。（《总龟》前十一、《丛话》前二十二、《玉屑》十七、《诗林》二、《历代五十五》、《宋纪》六） 

　　案：此则出《中山诗话》。 

　　---------------- 
　　①张宗泰《鲁岩所学集》卷十四，总跋《诗林广记》云："检《西昆酬唱集》共十七人，中无晏元献。" 
　　②《丛话》、《玉屑》、《历代》无此五字。 
　　③《玉屑》有"吾"字。 
　　④《诗林》、《历代》引至此。 
　　⑤《玉屑》、《宋纪》有"咏"字。 
　　⑥"贝"原作"异"，误。 
　　⑦《西昆酬唱集》"忍令"作"那教"。 
　　⑧《中山诗话》"乞"作"索"。 
　　⑨《丛话》、《玉屑》、《宋纪》有"也"字。 

　　一三二、更觉良工用心苦 
　　唐人为诗，常积思数十年，然后各自名家。杜少陵云："更觉良工用心苦。"岂特我哉？①（《总龟》前十一、《乐趣》五） 

　　案：此则出《中山诗话》。 

　　---------------- 
　　①《中山诗话》作"岂独画手心苦邪"。 

　　一三三、李昉僧阁闲望诗 
　　太祖尝顾近侍曰："五代干戈之际，犹有诗人，今太平日久，岂无之也。"中官宋永图于僧寺园亭中得诗百篇，以进。有丞相李文正公昉《僧阁闲望》一联云："水光先见月，露气早知秋。"（《总龟》前十二） 

　　一三四、太上隐者绝句 
　　太上隐者，人莫知其本末。好事者从问其姓名，不答，留诗一绝云："偶来松树下，高枕石头眠。山中无历日，寒尽不知年。"①（《总龟》前十三、《全唐诗话续编》下） 

　　---------------- 
　　①诗见《全唐诗》二十八。 

　　一三五、骆窦王续宋之问诗 
　　宋之问贬黜放还，至江南，游灵隐寺，夜月极明，长廊行吟曰："鹫岭郁岧峣，龙宫隐①寂寥。"未得下联，有老僧烛灯坐禅，问曰："少年不寐，而吟讽甚苦，何耶？"之问曰："欲题此寺，而思不属。"僧曰："试吟上联。"之问诵之。曰："何不道'楼观沧海日，门对②浙江潮。'"之问终篇曰："桂子月中落，天香云外飘。扪萝登塔远，刳木取泉遥。云薄霜初下，③冰轻叶未④凋。〔夙龄尚遐异，搜对涤烦嚣。〕⑤待入天台寺，⑥看余渡石桥。"僧一联，乃篇中警策也。迟明访之，已不见。寺僧曰："此骆宾王也。"（《总龟》前十三、《全唐诗话续编》下） 

　　案：此则出孟棨《本事诗》。又孙涛《全唐诗话续编》云，按是诗亦载骆集。王元美云，延清与宾王年事不甚相远，宾王又有《江南赠宋之问》及《兖州饯别诗》，何得言非旧识。若宾王果为老僧，而之问后谪过杭，亦且老矣，不得呼少年。殆因二诗并见集中，故令延清受此长诬耳。所言亦是。考吴垧《五总志》，谓此为骆宾王未显时，佣作于杭州梵天寺续成老僧诗。说较近是。 

　　---------------- 
　　①《全唐诗》三、《唐纪》七"隐"作"锁"。 
　　②《本事诗》、《五总志》"对"作"听"。 
　　③《本事诗》、《唐纪》、《全唐诗》均作"霜薄花更发"。 
　　④《唐纪》"未"作"互"。 
　　⑤《全唐诗》有此十字。 
　　⑥《本事诗》、《唐纪》、《全唐诗》、《全唐诗话续编》"寺"作"路"。 

　　一三六、张俞诗 
　　张俞成都人。蜀以贤良称之，有诗行于世。《题武侯庙》云："高光如有嗣，吴魏岂胜诛。"又《题御爱山》云："可胜亡国恨，犹有爱山心。"《题洞庭湖》云："万顷碧波看不尽，一拳孤岫望中明。"皆佳。（《总龟》前十三） 

　　一三七、刘梦得独吟 
　　刘梦得有《独吟》曰："巴人泪逐①猿声落，蜀客舟②从鸟道来。"（《总龟》前十三） 

　　案：《乐趣》四引此则作《诗史》。 

　　---------------- 
　　①《全唐诗》十三"逐"作"应"。 
　　②《全唐诗》作"船"。 

　　一三八、姚合道旁亭子诗 
　　姚合《道旁亭子》诗云："南陌游人回首去，东林道者杖藜归。"不言亭，亦佳。（《总龟》前十三） 

　　一三九、王摩诘自题画诗 
　　王摩诘酷好画山水，其画山耸谷邃，云浮水飞，意出尘外。尝自题云："宿世吟诗①客，前身应画师。"李璟定为妙品，上上。（《总龟》前十三） 

　　案：《乐趣》十八引此则作《诗史》。 

　　---------------- 
　　①《全唐诗》五"吟诗"作"谬词"。《唐纪》十六作"当代谬词客"。 

　　一四○、李益诗画为图障 
　　李益诗名有著征人早行篇①，好事者画为图障。如"回雁②峰前沙似雪，受降城下③月如霜。"④天下歌之。（《总龟》前十三） 

　　案：此则见《唐语林卷》二。 

　　---------------- 
　　①《唐语林》作"李益诗名早著，有'征人歌且行'一篇"。案：此篇《全唐诗》题作《送辽阳使还军》。 
　　②《全唐诗话》二、《唐纪》三十、《全唐诗》十"雁"作"乐"。 
　　③《唐语林》"下"作"外"。 
　　④《唐语林》此句下更有"不知何处吹芦管，一夜征人童尽望乡"。 

　　一四一、胡擢诗状花木鸟兽 
　　胡擢诗善状花木鸟兽，飘然有物外意。尝谓人曰："吾思苦于三峡闻猿"，吟曰："瓮中每酝逍遥乐，笔下闲偷造化工。"（《总龟》前十三） 

　　一四二、唐南蛮宰臣诗 
　　唐南蛮侵轶西川，僖宗幸蜀，虑为患，以女下降。蛮喜其姻联大国，遣宰相赵降眉、杨奇鲲、段义宗来朝行在。高骈自淮海飞章云："南蛮心膂，唯此数人，请留异待之。"迄僖宗还京无虞，用骈计也。杨赵辈各有词藻。途中云："风里浪花吹更白，雨中山色洗还青。海鸥聚处窗前见，林狖啼时枕上听。"（《总龟》前十三） 

　　一四三、宋初诸进士省试诗 
　　自唐以来，试进士诗号省题，时有佳句，如梓州进士杨谔天圣八年省试，《蒲车》诗云："草不①惊皇辙，山能②护帝舆。"是岁下第。景祐元年，省试《宣室受厘》诗云："愿前人③主席，一问洛阳人。"是岁及第。未几，庆历二年，韩钦〔圣〕④试《勋门赐戟诗》云："凝锋画旙转，交镞⑤采文繁。"范景仁曾见真本云："迎风画旙转，⑥映日采文繁。"姑两存之。苏州进士王⑦偃试《迩英延讲艺诗》云："白虎前芳掩，金华旧事轻。天心非不悟，垂意在苍生。"有古讽谏意。是年奏名甚高，御前下第。二十年始第，寻卒。滕元发皇祐五年御试《吹律听军声诗》，云："万国休兵外，群生奏凯中。"又作《西旅来王诗》云："寒日边声断，春风塞草长。传闻汉都护，归奉万年觞。"极为场屋所称。杨谔有《题骊山》云："行人问宫殿，耕者得珠玑。"（《总龟》前十三） 

　　案：此则亦见《中山诗话》，惟无韩钦、王偃二人；又见《温公续诗话》，惟无末"又作《西旅来王诗》"云云。是此则盖并合二书以成者。 

　　---------------- 
　　①"不"原作"木"，据《温公续诗话》改。 
　　②"能"字原脱，据《温公续诗话》补。 
　　③《中山诗话》、《温公续诗话》"人"作"明"。 
　　④《温公续诗话》有"圣"字。 
　　⑤《温公续诗话》"镞"作"锻"。 
　　⑥"风"，原作"锋"，"旙"，原作"翻"，均据《续诗话》改。 
　　⑦《温公续诗话》"王"作"丁"。 

　　一四四、花蕊夫人宫词 
　　孟蜀王时，花蕊夫人能诗，而世不传。王平甫于馆中得七言三十余篇，大约似王建。诗云："厨舱进食簇时新，列座①无非侍从②臣。日午殿头宣索鲙，隔花催唤打鱼人。"又"月头分③给买花钱，满殿宫蛾尽十④千。遇着唱名多不语，含羞急⑤过御床前。"（《总龟》前十三） 

　　案：此出《中山诗话》。 

　　---------------- 
　　①《全唐诗》二十九"列座"作"侍宴"。 
　　②《全唐诗》"侍从"作"列近"。 
　　③《全唐诗》"分"作"支"。 
　　④《全唐诗》"蛾尽十"作"人近数"。 
　　⑤《全唐诗话》"急"作"走"。 

　　一四五、石曼卿章献太后挽辞 
　　章献太后挽辞，数百首，唯石曼卿一联首出，曰："震出坤柔变，乾成太极虚。"太后称制日久，仁宗端拱，至是始亲万机。曼卿诗切合时宜，又不卑长乐也。（《总龟》前十三） 

　　案：此则出《温公续诗话》。 

　　一四六、丁谓诗 
　　丁晋公任朱崖，有诗数十篇，号《知命集》。有曰："草解忘忧忧底事，花名①含笑笑何人？"（《总龟》前十三） 

　　案：此则出《归田录》、《温公续诗话》，亦见王君玉《国老谈苑》二。 

　　---------------- 
　　①《国老谈苑》"名"作"能"。 

　　一四七、牛僧孺刘禹锡唱和诗 
　　牛僧孺将赴举时，投贽于刘梦得。〔梦得〕①对客展读，飞笔涂窜其文。居三十年②，梦得守汝，牛〔公〕③出镇汉南，枉道汝水，驻旌信宿。酒酣，赠诗于梦得，曰："粉饰④为郎二⑤十春，向⑥来名辈更无人。休论世上升沉事，且问⑦尊前见在身。珠玉会应成咳唾，山川犹觉露精神。莫嫌恃酒轻言语，曾把文章谒后尘。"梦得方悟往年改文卷之事。和答云："昔年曾忝汉朝臣，晚岁空余老病身。初见相如成赋日，后为丞相倚⑧门人。追思往事咨嗟久，幸⑨喜清风⑩语笑⑾频。犹有当时旧冠剑，待公三日拂埃尘。"（《总龟》前十四、《全唐诗话续编》上） 

　　案：此则出《云溪友议》。 

　　---------------- 
　　①当有"梦得"二字。 
　　②《唐纪》作"历二十余岁"。 
　　③《全唐诗话续编》"牛"作"僧孺"。《唐纪》"牛"下有"公"字。 
　　④《云溪友议》、《唐纪》三十九、《全唐诗》十七"饰"作"署"。 
　　⑤《唐纪》、《全唐诗》"二"作"四"。 
　　⑥《唐纪》、《全唐诗》"向"作"今"。 
　　⑦《云溪友议》、《全唐诗》"问"作"鬻"。《太平广记》四九一引《云溪友议》作"阅"。 
　　⑧《云溪友议》、《唐纪》"倚"作"扫"。 
　　⑨《全唐诗话续编》"幸"作"且"。 
　　⑩《云溪友议》、《唐纪》"风"作"光"。 
　　⑾《唐纪》作"笑语"。 

　　一四八、陈尧佐诗 
　　吕申公累乞致仕，仁宗不允。他日复叩便坐，度其不可留，因询曰："卿去谁可代者？"申公曰："知臣莫如主，陛下自择。"坚问之，乃引陈文惠，曰："陛下必欲得英俊经纶之臣，则臣所不知。若图任老臣镇安百度，周知天下事，无如陈尧佐。"仁宗然之。文惠遂大拜，极怀荐引之德，因作《燕词》，携酒过之，申公使之歌焉，词云："二社良辰，千家①庭院。翩翩又见新归②燕。凤凰巢稳许为邻，潇湘烟暝来何晚？乱入红楼，低飞绿岸，画梁时拂歌尘散。为谁归去为谁来？主人恩重朱帘卷。"申公笑曰："自恨卷帘人已老。"文惠曰："莫愁调鼎事无功。"老于廊庙而酝籍不减。昔③任浙曹有《吴江诗》曰："平波渺渺烟苍苍，菰蒲才熟杨柳黄。扁舟系岸不忍去，秋风斜日④鲈鱼乡。"⑤又《碧澜堂诗》云："苕溪清浅霅溪斜，碧玉寒光⑥照万家。谁与⑦月明终夜听，洞庭渔笛隔芦花。"（《总龟》前十五） 

　　案：此则出《湘山野录》卷中。 

　　---------------- 
　　①《湘山野录》"家"作"秋"。 
　　②《湘山野录》"归"作"来"。 
　　③《湘山野录》"昔"作"顷"。 
　　④《湘山野录》"日"作"入"。 
　　⑤《温公续诗话》"乡"作"香"。 
　　⑥《湘山野录》、《宋纪》四作"光寒"。 
　　⑦《湘山野录》、《宋纪》"与"作"向"。 

　　一四九、狎鸥亭诗 
　　韩魏公自中书出〔守〕①相州，于居第作狎鸥亭。永叔〔以〕诗寄②曰："岂止忘机鸥鸟信，钧陶万物本无心。"魏公喜曰："余在中书进退升黜，未尝置心于其间。永叔可谓知我。"（《总龟》前十五、《乐趣》十二、《名言》七） 

　　---------------- 
　　①《名言》有"守"字。 
　　②《名言》无"以"字，"诗寄"作"寄诗"。 

　　一五○、卢宗回慈恩寺塔诗 
　　慈恩寺塔有唐人卢宗回一诗云："东来①晓日上翔鸾，西转苍龙拂露盘。渭水冷光摇荡②井，玉峰晴气压③阑干。④九重〔宫阙参差见，百二山河表里观。暂辍去蓬悲不定，一凭〕⑤金界望长安。"（《总龟》前十五、《乐趣》九） 

　　案：此则出《梦溪笔谈》卷十四。 

　　---------------- 
　　①《唐纪》四十八、《全唐诗》十八"来"作"方"。 
　　②《梦溪笔谈》十四、《唐纪》、《全唐诗》"荡"作"藻"。 
　　③《梦溪笔谈》、《唐纪》"气压"作"色堕"。 
　　④《全唐诗》作"晴色上朱栏"。又《乐趣》引至此。 
　　⑤原脱此数字，据《梦溪笔谈》、《唐纪》、《全唐诗》补。 

　　一五一、琵琶亭诗 
　　江州琵琶亭，题者惟夏郑公、梅公仪诗佳。夏诗曰："年光过眼如车毂，职事羁人似马衔。若遇琵琶应大笑，何烦①涕泪②满青衫。"梅诗云："陶令归来为逸赋，乐天谪宦起悲歌。有弦应被无弦笑，何况临弦泣最多。"又叶氏女郎诗云："乐天当日最多情，泪滴青衫酒重倾。明月满船无处问，更③闻商妇琵琶声。"（《总龟》前十五） 

　　案：此则出《中山诗话》。 

　　---------------- 
　　①《中山诗话》、《宋纪》九"烦"作"须"。 
　　②《中山诗话》、《宋纪》"涙"作"泣"。 
　　③《中山诗话》、《宋纪》八十七"更"作"不"。 

　　一五二、鹳鹊楼诗 
　　河中〔府〕①鹳鹊楼，唐人〔留诗者〕②极多。唯王之涣、③李益、畅〔当〕④诗最佳。王云："白日依山尽，黄河入⑤海流。欲穷千里目，更上一层楼。"李云："鹳鹊楼前⑥百尺樯，烟汀⑦云树共茫茫。汉家箫鼓沉⑧流水，魏国山河半夕阳。事去千年犹恨短，⑨愁来一日郎知⑩长。风烟并在相思处，⑾满⑿目非春亦自伤。"畅〔当〕⒀诗云："〔逈临飞鸟上，高谢世尘间。〕⒁天势围平野，河流入断山。"（《总龟》前十五） 

　　案：此则见《温公续诗话》，惟不举李益诗。又《梦溪笔谈》十五、《墨客挥犀》二，均三诗全举；《古今诗话》所据当出此。 

　　---------------- 
　　①《温公续诗话》、《墨客挥犀》"府"字。 
　　②《墨客挥犀》有此三字。 
　　③"之涣"原作"文奥"，《墨客挥犀》作"文奂"，均误。 
　　④当脱"当"字，《墨客挥犀》作"杨诸"。 
　　⑤《温公续诗话》"入"作"彻"。 
　　⑥《梦溪笔谈》十五、《墨客挥犀》、《全唐诗》十"前"作"西"。 
　　⑦《梦溪笔谈》、《墨客挥犀》、《全唐诗》"烟汀"作"汀洲"。 
　　⑧《梦溪笔谈》、《墨客挥犀》"沉"作"随"；《全唐诗》"沉"作"空"。 
　　⑨《梦溪笔谈》、《墨客挥犀》、《全唐诗》"短"作"速"。 
　　⑩《全唐诗》"知"作"为"。 
　　⑾《全唐诗》作"并起思归望"，《墨客挥犀》"相思"作"思归"。 
　　⑿《全唐诗》"满"作"远"。 
　　⒀原脱"当"字。《墨客挥犀》"当"作"诸"。 
　　⒁《温公续诗话》有此十字，《墨客挥犀》同；惟"谢"字作"出"。 

　　一五三、李建中诗 
　　李建中恬退作诗清淡，《望湖楼诗》云："小①艇闲撑处，湖天景亦②微。春波无限绿，白鸟自由飞。落日孤鸿③远，轻烟古寺稀。④时携一壶酒，恋到晚凉归。"⑤《西湖诗》云："涨烟春气重，贮月夜痕深。"皆此类。⑥（《总龟》前十五） 

　　案：此则出《玉壶清话》卷一。 

　　---------------- 
　　①《宋纪》"小"作"野"。 
　　②《玉壶清话》"亦"作"物"。 
　　③《玉壶清话》"鸿"作"汀"。 
　　④《宋纪》作"柳色浓垂岸，山光冷照衣"。 
　　⑤《宋纪》八据《青箱杂记》谓苏为湖州作。 
　　⑥原注："《青箱杂记》谓《望湖楼诗》是苏为在湖州作。" 

　　一五四、韩常侍进宣宗诗 
　　韩常侍为郎吏日，宣宗问曰："卿有好诗，如何得见？"韩稽首曰："容至私第录进。"乃选八十首进。后以眼疾辞拜珥貂，为御史，衔命出关，谳狱道中，看华山，有诗曰："野糜蒙象暂如犀，心不惊鸥角骇鸡。一路好山无伴看，断肠烟景寄猿啼。①"时〔为〕②补衮〔阙〕③谢病归山，更寄《织锦篇》与薛郎中云："锦字龙梭《织锦篇》，凤凰文采间非烟。并他时世新花样，虚费工夫不直钱。"《和人忆鹤》云："拂拂云衣冠紫烟，已为丁令一千年。留君且伴居山客，幸有松梢明月天。"④又《和忆山泉》云："情多不似家山水，夜夜声声旁枕流。"（《总龟》前十五、《乐趣》四） 

　　---------------- 
　　①原注："御史出使不得与人同行，故云无伴。" 
　　②《全唐诗》二十八有"为"字。 
　　③《全唐诗》有"阙"字。 
　　④《乐趣》无以上诸语。 

　　一五五、郑文宝寒食访僧诗 
　　郢中寺壁，有郑文宝诗亲笔《寒食方僧〔舍〕》①云："客舍愁经百五春，雨余溪寺绿无尘。金花何②处秋千鼓，粉颊谁家斗草人？水上碧桃流片段，梁间归③燕语逡巡。高僧不饮客携酒，来劝先朝放逐臣。"（《总龟》前十六、《乐趣》九） 

　　案：此则出《玉壶清话》卷八。 

　　---------------- 
　　①《玉壶清话》无"舍"字。 
　　②《玉壶清话》"何"作"开"。 
　　③《玉壶清话》"归"作"新"。 

　　一五六、章碣题焚书坑诗 
　　章碣《题焚书坑》云："竹帛烟销帝业虚，昔年曾是①祖龙居。坑灰未冷江②东乱，刘项元③来不读书。"（《总龟》前十六、《乐趣》九、《名言》五） 

　　案：此则出《摭言》卷十。 

　　---------------- 
　　①《全唐诗话》五、《唐纪》六十一、《全唐诗》二十五均作"关河空锁"。 
　　②《全唐诗话》、《唐纪》、《全唐诗》"江"，均作"山"；《摭言》作"关"。 
　　③《摭言》"元"作"从"。 

　　一五七、杜牧之题金陵怀古诗 
　　舒州三祖山，因芟薙萝蔓峭壁间，得诗，乃杜牧之《金陵怀古》云："玉树歌残①王气终，景阳钟动晓②楼空。楸梧③远近千家树④，禾黍高低六代宫。石燕拂云晴亦雨，江豚吹⑤浪夜还风。英华⑥一代⑦豪华尽，惟有江声⑧似洛中。"（《总龟》前十六） 

　　案：此则出《湘山野录》卷中，谓又于《薛许昌集》中见之。考《全唐诗》二十此乃许浑诗。 

　　---------------- 
　　①《湘山野录》"残"作"沈"。 
　　②《湘山野录》"钟动晓"作"兵合曙"；《全唐诗》二十作"兵合戍"。 
　　③《湘山野录》作"梧楸"；《全唐诗》作"松楸"。 
　　④《全唐诗》"家树"作"官冢"，《湘山野录》"树"作"冢"。 
　　⑤《湘山野录》"吹"作"翻"。 
　　⑥《湘山野录》"华"作"雄"。 
　　⑦《湘山野录》、《全唐诗》"代"作"去"。 
　　⑧《全唐诗》"江声"作"青山"；《湘山野录》"声"作"山"。 

　　一五八、范文正严陵钓台诗 
　　范文正谪睦州，过严陵钓台，作诗曰："汉包六合网英豪，一个冥鸿惜羽毛。世祖功臣三十六，云台争似钓台高。"（《总龟》前十六） 

　　案：此则出《湘山野录》卷中。 

　　一五九、巫山诗 
　　繁知一闻乐天将过巫山，先于神女祠粉壁大书曰："苏①州太守真才子，行到巫山必有诗。为报高唐神女道，速②排云雨待③清词。"白公见诗，邀知一曰：刘梦得礼白帝，欲留一诗于此，怯而不敢，罢郡经过，悉去诗千余首，只留四篇。沈佺期曰："巫山高不极，合沓状奇新。闇谷疑风雨，幽④崖若鬼神。月明三峡晓⑤，潮落⑥九江春。为问阳台客，应知入梦人。"⑦王无兢曰："神女向高唐，巫山下夕阳。徘徊作行雨，婉娈逐荆王。电影江前落，雷声峡外长。霁云无处所，台馆峙⑧苍苍。"李端曰："巫山十二峰⑨，皆在碧虚⑩中。迥合云藏日，霏微雨带风。猿声寒渡⑾水，树色远⑿连空。愁向高唐去，⒀千⒁秋见楚宫。"皇甫冉曰："巫峡见巴东，迢迢出半空。云藏神女馆，雨到楚王宫。朝暮泉声落，寒喧树色同。清猿不可听，偏在九秋中。"（《总龟》前十六） 

　　案：此则见《云溪友议》。又《竹庄诗话》十三引此作《郡阁雅谈》。 

　　---------------- 
　　①《唐纪》五十一、《全唐诗》十七"苏"作"忠"。 
　　②《云溪友议》"速"作"安"；《竹庄》作"远"。 
　　③《云溪友议》、《唐纪》、《全唐诗》"待"作"候"。 
　　④《唐纪》十一、《全唐诗》四"幽"作"阴"。 
　　⑤《云溪友议》、《唐纪》、《全唐诗》"晚"作"曙"。 
　　⑥《云溪友议》、《唐纪》、《全唐诗》"落"作"满"。 
　　⑦案《唐纪》云顾陶以为张循作。 
　　⑧《云溪友议》、《竹庄》、《唐纪》八、《全唐诗》三"峙"作"晓"。 
　　⑨《云溪友议》"峰"作"重"。 
　　⑩《云溪友议》"虚"作"空"。 
　　⑾《全唐诗话》二、《唐纪》三十"渡"作"过"。 
　　⑿《云溪友议》、《全唐诗》、《唐纪》"远"作"暮"。 
　　⒀《全唐诗话》、《唐纪》"去"作"望"。 
　　⒁《全唐诗话》、《唐纪》"千"作"清"。 

　　一六○、金陵赏心亭诗 
　　金陵赏心亭，丁晋公建也，秦淮绝致。①公以家藏袁安卧雪图②张于其屏。乃唐周昉笔，经十四守，无敢觊觎者。后为太守窃去，以凡笔画芦雁易之。王密学琪来作守，登临赋诗曰："千里秦淮在玉壶，江山清丽壮吴都。昔人已化辽天鹤，旧画③难寻卧雪图。冉冉流年去京国，萧萧华发老江湖。残蝉不会登临意，又噪西风入座隅。"此诗乃窃④窃画者萧斧也。⑤（《总龟》前十六） 

　　案：此则出《湘山野录》卷上，亦见《渑水燕谈录》卷七。 

　　---------------- 
　　①《湘山野录》此句后有"清在轩槛"四字。 
　　②案《渑水燕谈录》谓出真宗所赐。 
　　③《渑水燕谈录》"旧画"作"往事"。 
　　④"窃"当作"讥"。 
　　⑤《湘山野录》作"此诗与江山相表里，为贸画者之萧斧也"。 

　　一六一、昆山惠聚寺诗 
　　苏州昆山县惠聚寺殿基，乃鬼神一夕砌成。殿中有僧繇画龙，每因风雨夜，腾趠波涛，伤田害稼。乡人患之，僧繇再画一锁，锁之，仍画一钉，钉其锁。至今人扪其钉头，尚隐隐。唐乾宁初，吴都①崔融②善五言，题惠聚云："人莫嫌山小，僧还爱寺灵。殿高神气力，龙活客丹青。"（《总龟》前十六） 

　　---------------- 
　　①"都"当作"郡"。 
　　②案此昭宗时崔融诗，见《全唐诗》三十二。 

　　一六二、仙游亭诗 
　　丁晋公旧有园，在保康门外。园内有仙游亭，仙游洞，与道士刘遁往来。遁作《仙游亭》诗赠公云："屡在仙游亭上醉，仙游洞里杳无人。他时鸣鹤归沧海，同看蓬莱岛上春。"公莫晓其诗。后公南迁，遁往见公于崖，方思其诗，知为异人也。（《总龟》前十六） 

　　一六三、裴晋公华阙题名诗 
　　裴晋公赴敌淮西，题名于华岳①之阙门。大顺中，户部侍郎司空图以一绝之②云："岳前大队赴淮西，从此中原息战鼙。石阙莫教苍③藓上，分明认取晋公题。"（《总龟》前十六） 

　　案：此则出《摭言》卷三。 

　　---------------- 
　　①《摭言》"岳"下有"庙"字。 
　　②案《摭言》作"题诗记之"，此文当作"以一诗纪之"。 
　　③《摭言》、《唐纪》六十三"苍"作"苔"。 

　　一六四、无宅起楼台相公 
　　魏仲先《赠莱公诗》曰："有官居鼎鼐，无宅起楼台。"真宗即位，北使至，锡宴，惟两府预焉。北使历视坐中，问译者曰："孰是'无宅起楼台'相公。"丁晋公令译者曰："南方须大臣镇抚，寇公抚南夏，非久即还。"（《总龟》前十七） 

　　案：邵伯温《闻见录》卷七亦载此事，谓"后虏使在廷，目公曰：此'无宅相公'耶？"说与此异。 

　　一六五、王绅宫词 
　　元丰初，〔宦者〕①王伸②效王建作《宫词》百首，献之，颇有意思。诗云："太皇生日最尊荣，献寿宫中未五更。天子捧觞仍再拜，宝慈侍立到天明。"宝慈，皇太后宫名。太后幸景灵宫，驾前露面双童女，诗曰："平明彩仗幸灵③宫，紫府仙童下九重。整顿珑璁时住④马，画工闇地貌真容。"（《总龟》前十七） 

　　案：此出《温公续诗话》。 

　　---------------- 
　　①《温公续诗话》有"宦者"二字。 
　　②《温公续诗话》"伸"作"绅"。 
　　③《温公续诗话》"灵"作"琳"。 
　　④《温公续诗话》"住"作"驻"。 

　　一六六、元微之夫妇唱和诗 
　　元微之自会稽拜尚书左丞，到京未逾月，出武昌，诗赠夫人裴氏曰："穷冬到乡国，正岁别京华。自恨风尘眼，看他①远地花。碧幢还照耀，红粉莫咨嗟。嫁得浮云婿，相随即是家。"夫人答曰："使②门初拥节，御苑柳丝新。不是悲殊命，惟愁别近③亲。黄鹂啼④古木，朱⑤履从清尘。想到千山外，沧江正暮春。"（《总龟》前十七） 

　　---------------- 
　　①《唐纪》七十八、《全唐诗》十五"看他"作"常看"。 
　　②《唐纪》"使"作"侯"。 
　　③《唐纪》"别近"作"是别"。 
　　④《唐纪》"鹂啼"作"莺迁"。 
　　⑤《唐纪》"朱"作"珠"。 

　　一六七、李挚赠李行敏诗 
　　贞元中①，李挚以宏词振名，与李行敏同姓，同年登第，又同岁。及同门，挚答行敏诗曰："因缘三②纪异，契分四般同。"（《总龟》前十七） 

　　案：此出《摭言》卷四。 

　　---------------- 
　　①《唐纪》"中"作"十二年"，《摭言》作"十三年"。 
　　②《唐纪》"三"作"二"。 

　　一六八、柳公权为宫嫔作诗 
　　武宗怒一宫嫔，谓柳公权曰："得学士一诗，当释之。"遂进诗曰："不忿①前时误②主恩，已甘寂寞守长门。今朝却得君王顾，重入椒房拭泪痕。"（《总龟》前十七） 

　　案：此出《摭言》卷十三。 

　　---------------- 
　　①《唐纪》四十、《全唐诗》十八"忿"作"分"。 
　　②《摭言》、《唐纪》、《全唐诗》"误"作"忤"。 

　　一六九、韩熙载遣赠姬诗 
　　韩①续仆射请韩熙载为父撰神道碑，珍货外仍辍一姬为润笔。韩受姬，及文成，但叙谱系品秩，及薨葬哀赠之典而已。续嫌之，乃封还，意其改窜。熙载亟以歌姬并珍赠还之。姬登车，书一绝于泥金双带云："风柳摇摇无定枝，阳台云雨梦中归。他年蓬岛音尘断，留取尊前旧舞衣。"（《总龟》前十七） 

　　案：此则见《湘山野录》卷下。《全五代诗》三十九引此作《全唐诗话》，但《全唐诗话》中无此。 

　　---------------- 
　　①《湘山野录》"韩"作"严"。 

　　一七○、虏中好乐天诗 
　　雄州安抚都监称宣事云："虏中好乐天诗，闻虏有诗云'乐天诗集是吾师'。"（《总龟》前十七） 

　　一七一、白乐天少年登第作诗 
　　白乐天一举登第，作诗曰："慈恩塔下题名处，十九①人中最少年。"时年二十七。（《总龟》前十七） 

　　案：此则出《摭言》卷三。 

　　---------------- 
　　①《摭言》"九"作"七"。 

　　一七二、杜牧及第诗 
　　大和二年，崔郾侍郎东都发榜，西都过堂。杜紫微第五人登第，作诗曰："东都发榜未花开，三十三人走马回。秦地少年多酿酒，却①将春色入关来。"（《总龟》前十七） 

　　案：此则出《摭言》卷三。 

　　---------------- 
　　①《全唐诗》十九"却"作"已"。 

　　一七三、杨汝士诗压倒元白 
　　宝历中杨嗣复相〔公〕①具庆下继放甲②榜，时先③仆射自东洛入觐，嗣复率生徒迎于潼关，宴于新昌里第，元、白在焉，皆即席赋诗。杨汝士诗后成，元、白览之失色。诗曰："隔座应须④赐御屏，尽将仙翰入高冥。文章旧价留鸾掖，桃李新阴在鲤庭。再岁生徒陈贺宴，一时良史旧⑤传馨。当时疏傅⑥虽云盛，讵⑦有兹筵醉醁醽。"汝士是日大醉归，谓诸子曰："今日压倒元、白。"（《总龟》前十七、《诗林》二作《诗话》） 

　　案：此则出《摭言》卷三。 

　　---------------- 
　　①《摭言》"相"下有"公"字。 
　　②《摭言》"甲"作"两"。 
　　③"无"当作"先"，据《摭言》改。 
　　④《诗林》"应须"作"须知"。 
　　⑤《摭言》、《唐纪》、《全唐诗》十八"旧"作"尽"。 
　　⑥《唐纪》、《全唐诗》"傅"作"广"。 
　　⑦"讵"原作"记"，据《摭言》等书改。 

　　一七四、何扶登第寄同年诗 
　　何扶，大和元年登第，明年再捷，以一篇寄同年，曰："金榜题名墨尚新，今年依旧去年春。花开①每被红妆问，何事重来只一人？"（《总龟》前十七） 

　　---------------- 
　　①《唐纪》四十九、《全唐诗》十九"开"作"间"。 

　　一七五、范讽题甘泉寺诗 
　　鼎州甘泉寺，介官道之侧，泉甚佳，便于漱酌，行客无不留者。寇莱公南迁，题东槛曰："平仲经此〔回〕①望北阙，黯然而行。"未几，丁晋公又过，题西槛曰："谓之酌泉礼佛而去。"后范讽补之安抚湖北，②题诗曰："平仲酌泉方③北望，谓之礼佛向南行。烟岚翠锁门前路，转使高人④厌宠荣。"（《总龟》前十七） 

　　案：此则出《湘山野录》卷上。又《永乐大典》八百二十三引《朝野遗事》，文与此异，兹附载于下："鼎州武陵县北二十里有甘泉寺，行人多谒焉。寇莱公往雷州，凡题三十字，曰：'庚申年秋九月平仲南行至甘泉院，僧以诗板视予，征途不暇吟咏，代记年月。"后丁晋公谪朱崖过寺题云：'翠影疎疎渡，波光瑟瑟凝。帝家金掌露，仙府玉壶冰。晓钵侵星汲，霄厨向月澄。岂惟蠲肺渴，灌顶助三乘。"因而至寺者多所题咏。如殿中丞范讽诗云：'平仲酌泉曾顿辔，谓之礼佛向南行。山堂下瞰炎蒸路，转使高僧薄宠荣。'又刑部郎中崔峄诗云：'二相南行至道初，记名留咏在精庐。甘泉不洗天涯恨，留与贵人鉴覆车。'可谓言婉而意达。" 

　　---------------- 
　　①《湘山野录》有"回"字。 
　　②《湘山野录》"北"作"南"。 
　　③《湘山野录》"方"作"回"。 
　　④《湘山野录》"人"作"僧"。 

　　一七六、张邓公题关吏牌诗 
　　退傅张登①晚春乘安舆出南熏门，缭绕都城，游金明池，抵宿指宜春②门入。关吏捧牌请官位，书云："闲游灵沼送春回，关吏何须苦见猜？八十老③翁无品秩，三曾身④到凤池来。"（《总龟》前十七） 

　　案：此则出《湘山野录》卷中。又刘斧《青琐高议》前集五亦载张士逊事，诗与此异。诗云："因思山去看山回，软帽轻纱入御台，门吏何须问张盖？两曾身到凤池来。" 

　　---------------- 
　　①《湘山野录》作"张邓公士逊"，"登"当为"邓"之误，并脱"公"字。 
　　②《湘山野录》"春"作"秋"。 
　　③《湘山野录》"老"作"衰"。 
　　④《湘山野录》"三曾身"作"昔曾三"。 

　　一七七、石曼卿题豹隐堂诗 
　　赵平叔客涟水军，郡守召置门下。数年，平叔以馆职守涟水，后守以所居为豹隐堂。石曼卿有诗云："熊非清渭逢何暮？龙卧南阳去不还。〔（年少宦游）①今郡守，蔚然惟②在立谈间。〕③"士大夫留诗甚多，莫可偕者。（《总龟》前十八、《乐趣》九） 

　　案：此出《中山诗话》。 

　　---------------- 
　　①原脱此四字，据《中山诗话》补。 
　　②《中山诗话》"惟"作"疑"。 
　　③《乐趣》无此二句。 

　　一七八、商凝式咏蛤中佛像 
　　炀帝好食蛤，忽有一蛤椎击不破，异之。寘于几下，一夜有光，肉乃自脱，有一佛二菩萨像。悔之，乃不食蛤。商凝式有诗云："虽因雀变化，不逐月亏盈。纵有天中像，神功讵可成。"又云："相好合如梵，端严秪为谁？事同□顽恶，且与鹬相持。"（《总龟》前十八） 

　　案：事见《太平广记》九十九，惟不载商诗。 

　　一七九、吴生画五圣 
　　西洛上清宫混元后有吴生画五圣。杜甫诗云"五圣联龙衮，千宫列雁行"，谓是也。（《总龟》前十八） 

　　一八○、乐天游大林寺诗 
　　王气有早晚，天时有愆伏，如平地三月花者，深山四月方花。乐天游大林寺云："人间四月芳菲尽，山寺桃花始盛开。"（《总龟》前十八） 

　　一八一、张乖厓诗无两府意 
　　张乖厓镇宛丘，邸报王文正①大拜，不悦，谓坐客曰："朝廷肯用经纶康济人乎？余少以直节自誓，束发登用，无两府心。"幕中杜寿隆曰："固知公无两府意。"公曰："吾胸中事，尔安得知？"杜曰："尝见公《柳诗》云：'安得辞荣同范蠡，绿丝和雨系扁舟。"（《总龟》前十八） 

　　案：此则出《湘山野录》卷上。 

　　---------------- 
　　①《湘山野录》"正"作"贞"。 

　　一八二、冯道明诵雍陶诗 
　　雍陶知简州，自比谢宣城、柳吴兴，宾至则挫辱，投贽者少得见之。冯道明下第请谒，绐阍者曰："与太守故旧。"及见，呵责曰："与公昧平生，何故旧之有？"道明曰："诵公诗，得相见，①何隔平生？"遂吟雍诗曰："立当青草人初②见，行近③白莲鱼未知"，"闭门客到常如④病，满院花开未是⑤贫"，"江楼⑥秋入峡，⑦雨叶⑧夜侵楼"。⑨雍厚之。（《总龟》前十八） 

　　案：此则本范摅《云溪友议》。 

　　---------------- 
　　①《全唐诗话》四、《唐纪》五十六作"诵员外之诗，仰员外之德，诗集中日得相见"。 
　　②《唐纪》、《全唐诗》十九"初"作"先"。 
　　③《唐纪》、《全唐诗》"近"作"傍"。 
　　④《云溪友议》、《全唐诗话》"如"作"疑"。 
　　⑤《云溪友议》、《唐纪》"未是"作"不似"。 
　　⑥《云溪友议》、《全唐诗话》、《唐纪》"楼"作"声"。 
　　⑦《云溪友议》、《全唐诗话》、《唐纪》"峡"作"寺"。 
　　⑧《云溪友议》、《全唐诗话》、《唐纪》"叶"作"气"。 
　　⑨案《全唐诗》十九无后二联。 

　　一八三、诗嘲寒士及第 
　　元和十一载，李源公①榜三十三人，皆取寒素。时诗曰："元和天子丙申年，三十三人同得仙。袍似烂银文似锦，相将白日上青天。"（《总龟》前十八） 

　　案：此出《摭言》卷七。 

　　---------------- 
　　①《摭言》作"凉公"；《太平广记》一八一引《摭言》"逢吉"。 

　　一八四、张顶钓鱼诗 
　　抚州有放生池，禁采捕，忽有乘小舟钓于其上。太守蔡大夫令人捕之。钓者为诗曰："投①却长竿卷却丝，手携②蓑笠献新诗。明知③太守清如镜，不是渔人下钓时。"乃野人张项。④（《总龟》前十八） 

　　---------------- 
　　①《全唐诗》十七"投"作"抛"。 
　　②《全唐诗》"携"作"持"。 
　　③《全唐诗》"明知"作"临川"。 
　　④《全唐诗》"项"作"顶"。 

　　一八五、朝士自嘲饮厚朴汤 
　　文德殿，百官常朝之殿。宰相奏事毕，乃来押班，常至日旰，守堂卒好以厚朴汤饮朝士。朝士有久无差遣，厌苦常朝者，戏为诗曰："立残庭①下梧桐影，吃尽阶②头厚朴汤。"（《总龟》前十八） 

　　案：此则出《温公续诗话》。 

　　---------------- 
　　①《温公续诗话》"庭"作"阶"。 
　　②《温公续诗话》"阶"作"街"。 

　　一八六、汤文圭草麻以诗促贿 
　　李德诚加司空，守临川。汤文圭草麻，德诚濡毫之赂，久而未至，以诗督之曰："紫殿西头月欲斜，曾草临川①上相麻。润笔已曾关②奏谢，更飞③章句问张华。"时皆少之。（《总龟》前十八） 

　　案：此则出《南唐近事》。 

　　---------------- 
　　①《唐纪》六十八"川"作"淮"。 
　　②《唐纪》"关"作"经"。 
　　③《唐纪》"飞"作"将"。 

　　一八七、王元之赵韩王挽词 
　　卢多逊与赵普睚眦，太宗践祚，凡对即倾之。普出守河阳，自朝辞，面诉曰："臣以无状之迹①，获事累圣。曩日与先帝面受昭宪皇后命，遗臣亲写二书，令大宝神器，传归陛下。以二书合缝批之，立臣衔为证。其一书，先后纳于柩；一书，先帝手封禁中，乞陛下寻之，庶几少雪。此行身移则事起，豺狼在途，危如累卵，谁肯为臣辨者。"后果得书于宫中，疑遂决，多逊窜崖州。太宗谓普曰："几误斩卿。"王元之赵韩王挽词有"鸿勋②书册府，遗训在金縢"③之句，乃谓是也。（《总龟》前十九） 

　　案：此则见《玉壶清话》卷三。 

　　---------------- 
　　①《玉壶清话》"迹"作"贱"。 
　　②《玉壶清话》"勋"作"恩"。 
　　③《青箱杂记》作"大功铭玉铉，密事在金縢"。 

　　一八八、方勉妻许氏诗 
　　方勉字及甫，娶许虞部女，好学能诗。勉尝同妻夜看《晁错传》。许氏有诗云："匣剑未磨晁错血，已闻刺客杀袁丝。到头昧却人心处，便是欺他天道时。痛矣一言偷害正，戮之万段始为宜。邓公坟墓知何处？空对斯文有泪垂。"勉后与故人饮于市，醉犯夜禁，囚于府庭。时郑毅夫作尹，许氏献书援其夫，并投诗云："明时乐事偷①诗酒，帝里风光剩占春。况是白衣重得侣，不堪青旆自招人。早知玉漏催三鼓，不②把金貂换百巡。大抵仁人怜气类，不③教孤客作囚身。"遂释其夫。勉死，许氏居陋巷，教子为学登科，贤哉！（《总龟》前十九） 

　　案：《竹庄诗话》卷二十二引此则作《青琐集》。 

　　---------------- 
　　①《宋纪》八十七"偷"作"娱"；《竹庄》二十二作"轮"。 
　　②《竹庄》、《宋纪》"不"作"肯"。 
　　③《宋纪》"不"作"免"。 

　　一八九、陈亚惜竹诗 
　　《惜竹诗》，独陈亚少卿最佳。诗曰："出槛亦不剪，从教长瘦①丛。年年到朱②夏，叶叶是清风。"（《总龟》前二十） 

　　案：此则见《墨客挥犀》卷十。 

　　---------------- 
　　①《庚溪诗话》"瘦"作"旧"。 
　　②《墨客挥犀》"到朱"作"当盛"。 

　　一九○、李义山赋木兰花诗 
　　李义山游长安，投宿旅店，适会客，因召与坐，不知为义山也。酒酣，客赋《木兰花诗》，众皆夸示。义山后成，诗曰："洞庭波冷晓侵云，日日征帆送远人。几度木兰舟上望，不知花①是此船②身。"坐客大惊，询之，方知是义山。③（《总龟》前二十） 

　　---------------- 
　　①《唐纪》五十三"花"作"船"；《全唐诗》二十作"元"。 
　　②《唐纪》、《全唐诗》"船"作"花"。 
　　③原注："《零陵总记》载《木兰花诗》是陆龟蒙所作。" 

　　一九一、钱大初惜剑诗 
　　钱大初《惜剑诗》曰："得自袁公手，屠奸血未干。玉龙乘夜泣，秋水带霜寒。愿对英雄舞，羞教妇女看。太平无处用，抚匣泪汍澜。"《盆池》云："一撮浮萍盖蛙黾，不知容得卧龙无？"（《总龟》前二十、《乐趣》十） 

　　一九二、海陵牡丹诗 
　　吕文靖公守宦海陵，西溪①手植牡丹一本，有诗刻石。后范文正亦官此，题云："阳和不择地，海角亦逢春。忆得上林色，相看如故人。"后以二公有诗，题者亦多，而花大为人所爱重。岁久繁茂，覆地数丈，每春花开数百朵，为海陵奇观。（《总龟》前二十） 

　　案：此则亦见《渑水燕谈录》卷七。 

　　---------------- 
　　①《渑水燕谈录》"西溪"下有"盐场"二字。 

　　一九三、陈标咏葵花诗 
　　陈标《咏葵花诗》云："能共牡丹争几许？得人嫌①处只缘②多。"（《总龟》前二十） 

　　---------------- 
　　①《嘉话录》"嫌"作"惜"。 
　　②《唐纪》六十六"只缘"作"是花"。 

　　一九四、郭氏苍头咏牡丹 
　　咸阳郭氏，富室也。有苍头曰捧剑，咏牡丹云："一种芳菲出后庭，却输桃李得佳名。谁能为向天公①说？从此移根近太清。"（《总龟》前二十） 

　　案：此则出《云溪友议》。 

　　---------------- 
　　①《云溪友议》"公"作"人"。 

　　一九五、徐凝题牡丹诗 
　　白乐天初到杭州，令访牡丹，会开元寺惠澄近自都下得之，时花初开，徐凝自富春来谒，公先题牡丹云："唯有数苞红幞①在，含芳只待舍人来。"（《总龟》前二十） 

　　案：《云溪友议》录其全诗。又此则见《唐语林》卷三。 

　　---------------- 
　　①《唐语林》三、《唐纪》五十二"幞"作"萼"。 

　　一九六、周德华歌杨柳词 
　　裴诚郎中与举子温政为友好，作歌曲。周德华乃刘香①女，善歌《杨柳词》。有以温、裴歌词，令德华唱，则音韵所陈，为浮艳之美，德华终不取，二公恨焉。所唱者七八篇，乃近日名流之词。滕迈郎中云："三条陌上拂金羁，万里桥边映酒旗。近②日令人肠断处③，不堪将向④笛中吹。"贺知章秘监云："碧玉妆成一树高，万条垂下绿丝绦。不知细叶谁裁出？二月春风是⑤剪刀。"杨巨源员外云："江⑥边杨柳曲尘丝⑦，立马凭⑧君剪⑨一枝。惟有春风最应⑩惜，殷勤更向手中吹。"刘禹锡尚书云："春江一曲柳千条，二十年前旧板桥。曾与美人桥上别，恨无消息至今朝。"韩琮舍人云："枝斗纤⑾腰叶斗眉，春来无处不如丝。灞陵原⑿上多离别，多少⒀长条拂地垂。"又云："梁苑隋堤⒁事已空，万条犹舞旧春风。那堪更想千年后，谁见飞⒂花入汉宫？"云溪子曰："有艳歌行，非为桑间濮上之音也。偕以雪月松竹，难咏杨柳，作者虽多，鲜见其妙。杜牧之云：'巫娥庙里低含雨，宋玉门⒃前斜带风'，滕郎中云：'陶令门前惹⒄接篱，亚夫营里拂朱旗'。不言杨柳，最佳。"⒅（《总龟》前二十） 

　　---------------- 
　　①《全唐诗话》四、《唐纪》四十九"刘香"作"刘采春"。 
　　②《全唐诗话》、《唐纪》、《全唐诗》十八"近"作"此"。 
　　③《全唐诗话》、《唐纪》、《全唐诗》"断处"作"欲断"。 
　　④《全唐诗话》、《唐纪》、《全唐诗》"向"作"入"。 
　　⑤《唐纪》四十九"是"作"似"。 
　　⑥《全唐诗》十二"江"作"水"。 
　　⑦《类说》本仅引杨诗此一句，题作"曲尘丝"。 
　　⑧《全唐诗》"凭"作"烦"。 
　　⑨《唐纪》、《全唐诗》"剪"作"折"。 
　　⑩《全唐诗》"应"作"相"。 
　　⑾《唐纪》"斗纤"作"袅芳"。 
　　⑿《唐纪》"原"作"桥"。 
　　⒀《唐纪》、《全唐诗》二十一"多少"作"少有"。 
　　⒁《唐纪》"堤"作"池"。 
　　⒂《唐纪》、《全唐诗》"飞"作"杨"。 
　　⒃《全唐诗》十九"门"作"宅"。 
　　⒄《唐纪》"惹"作"罥"。 
　　⒅原注："《鉴戒录》载贺知章事不同，谓韩琮诗乃韩渥诗"。 

　　一九七、题画墨鸦诗 
　　幽、蓟数州，自石晋败〔入〕①戎后，怀中华不已。有使北者，见燕京②传舍〔壁〕③画墨鸦甚精，旁题诗曰："星稀月明夜，④皆欲向南飞。"（《总龟》前二十、《郑五代》十、王校《王五代》八） 

　　案：《全五代诗》十二据《五代诗话》谓此诗前更有"要识涂鸦意，栖迟未得归"二句。李调元谓原本只有下二句，上二句应是后人附会。 

　　---------------- 
　　①《郑五代》有"入"字。 
　　②《五代》"京"作"中"。 
　　③《五代诗话》有"壁"字。 
　　④《五代诗话》"夜"作"后"。 

　　一九八、僧居宁画草虫 
　　僧居宁，毘陵人，妙工画草虫，尝见水墨草虫，有长四五寸者，题云："居宁醉笔须大失真。"然笔力遒劲可爱。梅圣俞诗云："草虫有纤意，醉笔得正熟。"（《总龟》前二十） 

　　案：《说郛》本《迂斋诗话》中有此则。 

　　一九九、于兢画牡丹 
　　〔梁〕①相国于兢，善画牡丹，幼年从学，见②牡丹盛开，乃落③笔仿之，不浃旬夺真。有人赠诗曰："看时人出④涩，展处蝶争来。"有全本《折枝图》传于世。（《总龟》前二十） 

　　---------------- 
　　①《图画见闻志》有"梁"字。 
　　②《图画见闻志》"见"作"睹"；又"睹"下有"槛中"二字。 
　　③《图画见闻志》"落"作"命"。 
　　④《图画见闻志》"出"作"步"。 

　　二○○、德宗得宝马瑞鞭 
　　德宗西幸，有二马，一号神智骢，一号如意骝，进退缓急皆如其①意，因谓之功臣乘。幸诸苑，驭者进瑞鞭，因语近臣曰："昔者西幸有二骢，谓之二绝，今得此鞭，可谓三绝。"因吟韩骃②诗曰："鸳鸯赭白齿新齐，晚日花开③放④碧蹄。玉勒乍⑤回初喷沫，金鞭欲下不成嘶。"⑥（《总龟》前二十） 

　　案：此则出苏鹗《杜阳杂编》卷上。 

　　---------------- 
　　①《杜阳杂编》"其"作"上"。 
　　②《杜阳杂编》、《唐纪》三十作"韩翃"。 
　　③《唐纪》"开"作"间"；《全唐诗》九作"中"。 
　　④《杜阳杂编》"放"作"落"；《太平广记》四三五引《杜阳杂编》、《全唐诗》作"散"。 
　　⑤《太平广记》、《全唐诗》"乍"作"斗"。 
　　⑥案：此韩翃《看调马诗》。 


　　二○一、丁晋公踘蹴诗 
　　踘蹴，惟柳三复能之。丁晋公亦好焉。晋公诗曰："背装花屈膝，白打大廉斯。进前行两步，跷去立多时。"①（《总龟》前二十一） 

　　案：此则出《中山诗话》。 

　　---------------- 
　　①案：《温公续诗话》所引二联为"鹰鹘腾双眼，龙蛇绕四肢，蹑来行几步，跷后立多时"。 

　　二○二、李端即宴赋诗 
　　郭人，①升平公主婿也。盛会文士即席作诗，公主自帷中观之。李端中宴诗成，有"薰香荀令偏怜小，②傅粉何郎不解愁"之句，众皆称妙。或谓宿思。端自愿赋一篇。钱起曰："请以起姓为韵。"遂有金垺铜山③之句。暧出名马金帛为赠。（《总龟》前二十二） 

　　案：此则出李肇《国史补》，亦见《唐语林》卷三。 

　　---------------- 
　　①"人"当作"暧"，或作"郭令公子暧"。 
　　②《全唐诗话》二、《唐语林》三、《唐纪》三十、《全唐诗》十一"小"作"少"。 
　　③"垺"当作"埒"。案诗作"新开金埒教调马，旧赐铜山许铸钱"。 

　　二○三、白乐天裴晋公宴赋诗 
　　白乐天致仕时，裴晋公夜宴诸进士官，①乐天赋诗云："九烛台前十二姝，主人留醉任欢娱。飘飖②舞袖双飞蝶，宛转歌喉③一索珠。坐久欲醒还酩酊，夜深临去更④踟蹰。南山宾客东山妓，此会人间曾有无？"（《总龟》前二十二、《丛话》十七、《全唐诗话续编》上） 

　　案：此则出《摭言》卷十五。 

　　---------------- 
　　①《摭言》"进士官"作"致仕官"。 
　　②《香山集》"飘飖"作"翩翩"。 
　　③《香山集》"喉"作"声"。 
　　④《摭言》"去"作"散"；《全唐诗》"临去更"作"初散又"。 

　　二○四、白乐天联句不胜杨侍郎 
　　裴令公守东洛，夜宴半酣，公索联句。元、白有得色。公为破题。至杨侍郎，①曰："昔日兰亭无艳质，此时金谷有高人。"白②知不能加，遽裂纸曰："笙歌鼎沸，勿作此冷淡生活。"〔元告白曰："乐天可谓全其名也。"〕③（《总龟》前二十二） 

　　案：此则出《摭言》卷十三。 

　　---------------- 
　　①《摭言》"侍郎"作"汝士"。 
　　②《丛话》后十七"白"前有"元"字，"白"后有"自"字。 
　　③《丛话》引《摭言》无此二语。 

　　二○五、李嵘诗 
　　李相国尉①镇淮南，布素孙处士来谒。李敦旧分，待之殊礼，将行，祖送游河桥下。舟人回篙水溅近坐饮妓。李公大怒。孙献《杨柳词》曰："半额鹅②黄金缕衣，玉搔头袅凤双飞。从教水溅罗裙湿，知道巫山③行雨归。"舟子获免罪。④又有李嵘献《相国诗》云："鸡树烟衾⑤瑞气⑥深，凤池波待玉山澄。国人久倚东关望，拟筑沙堤到广陵。"后果入相。（《总龟》前二十二） 

　　---------------- 
　　①《广记》二百引《抒情诗》作"蔚"。 
　　②《广记》引"鹅"作"微"。 
　　③《广记》引作"还道朝来"。 
　　④案《总龟》前中引《古今诗话》有此事，为裴庆余诗。注云："《唐贤抒情》谓李蔚守淮南日，布衣孙处士作。"据是，则此文应出《抒情集》，不出《古今诗话》。《太平广记》亦言此则出《抒情集》。或《古今诗话》据《抒情集》录李嵘一诗因连载此事，亦未可知。 
　　⑤《广记》引"衾"作"含"。 
　　⑥《广记》引"深"作"凝"。 

　　二○六、郑还古赠柳将军歌姬诗 
　　郑还古博士，东都闲居，与柳将军往还。柳富有家姬，郑与笑语，柳知不怪也。郑将入京，柳饯之。郑《赠姬诗》曰："冶艳出神仙，歌①声杂②管弦。眼看③白苎曲，欲上④碧云天。未拟生裴秀，如何⑤知⑥郑玄？莫教⑦金谷水，横过坠楼前。"柳见诗曰："俟荣归，当为遣充贺礼。"及归，〔除〕⑧国子博士。柳遣姬入京师，至嘉祥驿，而郑已物故，柳甚悼之。（《总龟》前二十三） 

　　案：《太平广记》一百六十八引此作《卢氏杂说》。 

　　---------------- 
　　①《全唐诗话》三"歌"作"清"。 
　　②《太平广记》、《全唐诗话》、《唐纪》四十八、《全唐诗》十八"杂"作"胜"。 
　　③《全唐诗话》、《全唐诗》"眼看"作"词轻"，《唐纪》作"词调"。 
　　④《全唐诗话》、《唐纪》、《全唐诗》"欲上"作"歌歇"。 
　　⑤《全唐诗话》作"何如"。 
　　⑥《太平广记》、《全唐诗话》、《唐纪》、《全唐诗》"知"作"c"。 
　　⑦《全唐诗话》、《唐纪》、《全唐诗》"莫教"作"不堪"。 
　　⑧《全唐诗话》、《唐纪》有"除"字。 

　　二○七、张祜续杜牧之诗 
　　张祜客淮南幕中，赴宴时，杜紫微为支①使，座中有属意处，索骰子赌酒。牧之微吟曰："骰子逡巡裹手拈，无因得见玉纤纤。"祜应声曰："但知报道金钗落，仿佛还应露指尖。"②（《总龟》前二十三、《全唐诗话续编》上） 

　　案：此则出《摭言》卷十三。《全唐诗》二十九亦作张祜句。 

　　---------------- 
　　①《太平广记》六五一引《摭言》"支"作"御"。 
　　②原注："《南部新书》谓此诗乃李义山作"。 

　　二○八、士子以诗免赴军 
　　朱滔括兵不择士族，悉令赴军，自阅于球场。有士子进趋闲雅，因问曰："何业？"曰："学诗。""有妻否？"曰："有。"即令作《寄内诗》，曰："握笔题诗易，荷戈征戍难。惯从鸳被暖，怯向雁门寒。瘦尽宽衣带，啼多渍枕鸾。试留青黛着，回日画眉看。"又令代妻答曰："蓬鬓荆钗世所稀，布裙犹是嫁时衣。胡麻好种无人种，正好①归时又②不归。"滔怜之，遗束帛遣归。（《总龟》前二十三） 

　　案：此则见孟棨《本事诗》。 

　　---------------- 
　　①《本事诗》"正好"作"合是"。 
　　②《本事诗》"又"作"底"。 

　　二○九、戎昱作诗赠歌妓 
　　韩晋公镇浙西，戎昱为郡刺史，有郡妓美而善歌。公召置籍中。昱作诗以遣之，且曰："至彼令歌，必首唱是词。"既至，公持杯，妓歌昱诗。公曰："使君于汝寄情邪？"对曰："然"。赠百缣而遣之归。其词曰："好去①春风湖上亭，柳条藤蔓系人②情。黄莺久住浑相识③，欲去④频啼四五声。"⑤（《总龟》前二十三） 

　　案：此则出孟棨《本事诗》。 

　　---------------- 
　　①《全唐诗》十"去"作"是"。 
　　②《本事诗》、《全唐诗》"人"作"离"。 
　　③《太平广记》二百七十四引《本事诗》"识"作"恋"。 
　　④《本事诗》、《全唐诗》"去"作"别"。 
　　⑤案此昱《移家别湖上亭诗》。 

　　二一○、章台柳 
　　韩翊少负才名。邻居有姓李者，每将倡妓柳氏至其居，必邀韩同饮。愈熟，柳每窥所往来，皆名人，因乘暇语李曰："韩秀才甚贫，然所与游必时贤，是必不久困，宜假倚之。"李深然之。具酒邀韩，至，谓韩曰："公当今名士，柳当今名色。名色配名士，不亦可乎？"遂命柳与韩。韩恳辞。李曰："大丈夫相遇杯酒间，一言道合，尚相许以死，一妇人何足辞。夫子贫，柳资数①万，可以取济。"长揖而去。韩辞之。柳曰："此豪达者，昨暮其②言之矣。"俄就柳归。来岁成名，淄青节度使辟为从事。韩以世方扰，不敢以柳同行，置之都下，期至而迓之。三岁，不果，寄之诗曰："章台柳，章台柳，昔日依依③今在否？纵使长条拂地④垂，如今⑤攀折他人手。"柳答曰："杨柳枝，芳菲节。可惜年年赠离别。一叶随风忽报秋，纵使归⑥来不⑦堪折。"（《总龟》前二十三） 

　　案：此则出孟棨《本事诗》。又许尧佐有《章台柳传》。 

　　---------------- 
　　①《本事诗》"数"下有"百"字。 
　　②"其"疑当作"具"；《本事诗》作"备"。 
　　③《本事诗》作"往日青青"；《唐纪》三十作"颜色青青"；《柳氏传》"依依"作"青青"。 
　　④《本事诗》、《唐纪》、《柳氏传》"拂地"作"似旧"。 
　　⑤《本事诗》、《柳氏传》"如今"作"亦应"；《唐纪》作"也应"。 
　　⑥《本事诗》、《唐纪》、《柳氏传》"归"作"君"。 
　　⑦《本事诗》、《柳氏传》、《唐纪》"不"作"岂"。 

　　二一一、御沟红叶 
　　卢渥舍人应举京师，偶临御沟，见一红叶，上有一绝云："流水①何太急？深宫尽日闲。殷勤谢红叶，好去到人间。"卢得之，藏于巾箧。及宣宗有旨，许宫人从人。卢所获人，因睹红叶而吁怨久之，曰："当时偶题，不谓君得之。"（《总龟》前二十三） 

　　案：事出《云溪友议》。又《艺苑雌黄》引卢渥事与下节顾况事谓出《名贤诗话》，岂此书原名《古今名贤诗话》，故诸家简称遂生歧异耶？ 

　　---------------- 
　　①《唐纪》五十九"流水"作"水流"。 

　　二一二、桐叶题诗 
　　顾况在洛，乘闲游苑中，水上得大桐叶，有诗曰："一入深宫里，年年不见春。聊题一片叶，寄与有情人。"明日于上游亦题于叶，泛之波中，曰："花落深宫莺亦悲①，上阳宫女断肠时。帝城②不禁③东流水，叶上题诗寄与④谁？"十日余，有客寻春苑中，又于叶上得诗以示况云："一叶题诗出禁城，谁人酬和独含情，自嗟不及波中叶，荡漾来⑤春⑥取决行。"（《总龟》前二十三、《全唐诗话续编》上） 

　　案：此则出孟棨《本事诗》。刘斧《青琐高议前集》卷五所载《红叶记》，即本顾况、卢渥二人之事而合窜为传者。 

　　---------------- 
　　①《太平广记》一九八引《本事诗》作"愁见莺啼柳絮飞"。 
　　②《广记》引《本事诗》"帝城"作"君恩"。 
　　③《全唐诗》十作"君恩不闭"。 
　　④《本事诗》"寄与"作"欲寄"。 
　　⑤《本事诗》"来"作"乘"。 
　　⑥《广记》引《本事诗》"春"作"风"。 

　　二一三、纩衣题诗 
　　开元中，赐边军纩衣，制于宫①，有兵士②短袍中得诗，曰："沙场征戍客，寒苦若为眠。战袍经手作，知落阿谁边？留③意多添线，含情更着绵。今生已过也，重结后生④缘。"兵士以诗白帅，帅进呈明皇，以诗遍示宫中，曰："作者勿隐，不汝罪也。"有一宫人自言万死。明皇深悯之，遂以嫁得诗者，谓之曰："吾与尔结今生缘。"边人感泣。（《总龟》前二十三） 

　　案：此则见孟棨《本事诗》。 

　　---------------- 
　　①《本事诗》"宫"下有"中"字。 
　　②《本事诗》"士"下有"于"字。 
　　③《本事诗》、《唐纪》七十八"留"作"蓄"。 
　　④《本事诗》"生"作"身"。 

　　二一四、张又新重见广陵歌妓诗 
　　张又新郎中尝为广陵从事，有歌妓常致情，而终未果纳。二十年后，妓犹在籍中。张罢江南郡道，由广陵时，李绅镇淮南，宴饮极欢。张以指染酒书一绝于盘上，相府命妓歌以侑张酒。其词曰："云雨分飞二十年，当时求梦不曾眠。今来头白重相见，还上襄王玳瑁筵。"酒罢，令妓侍张归。（《总龟》前二十三） 

　　案：此则出《本事诗》。 

　　二一五、夺歌姬诗 
　　太和初，有御史分务洛都，有姬①善歌，时李逢吉留守欲一见，既不可辞，遂往焉。李有姬四十余辈，皆在其下，既入不复出。〔顷之，李亦辞以疾，遂罢坐，信宿耗绝，但怨叹不能已已。〕②作诗两篇，投李曰③："三山不见海沉沉，岂有仙踪尚可④寻？青鸟去时云路断，姮蛾归处月宫深。纱窗暗⑤想春相忆，书幌谁怜夜独吟。料得此时⑥天上月，只应偏照两人心。"一篇亡。（《总龟》前二十三、后四十七，《丛话》前六十） 

　　案：此则出《本事诗》，亦见《唐诗纪事》八十。又案胡仔云："余观《刘宾客外集》有《忆妓》四首，内一首即前诗也；其余三首，亦是前诗之意。《古今诗话》既不志御史姓名，则此诗岂非梦得为之假手乎？" 

　　---------------- 
　　①《丛话》"姬"作"妓"。 
　　②《丛话》有此数语。 
　　③《丛话》作"为诗两篇投献，明日，李但含笑曰：大好诗，遂绝。诗曰"云云。 
　　④《本事诗》"尚"作"更"。 
　　⑤《本事诗》"暗"作"遥"。 
　　⑥《本事诗》"此时"作"夜来"。 

　　二一六、破镜重圆 
　　陈太子舍人徐德言，尚叔宝妹乐昌公主。陈政衰，谓其妻曰："国破必入权豪家，倘情缘未断，尚慕相见。"乃破镜各分其半，约他日以正月望日卖于都市。及陈亡，其妻果为杨越公得之，乃为诗曰："镜与人俱去①，镜归人不归。无复姮蛾影，空留明②月辉。"乐昌得诗，悲泣不已。越公知之，怆然，召德言至，还其妻。曰："与德言、乐昌饯别。"令乐昌为诗，曰："今日甚③迁次，新官对旧官。笑啼惧不敢，方信④作人难。"（《总龟》前二十三） 

　　案：此则见孟棨《本事诗》，亦见李冗《独异志》下。 

　　---------------- 
　　①《独异志》"去"作"至"。 
　　②《独异志》"留明"作"余半"。 
　　③《本事诗》、《独异志》"甚"作"何"。 
　　④《本事诗》、《独异志》"信"作"验"。 

　　二一七、乐天诗咏樊素小蛮 
　　乐天姬樊素善歌，小蛮善舞。尝为诗曰："樱桃樊素口，杨柳小蛮腰。"①樊素年既长，小蛮方丰艳。因为《杨柳词》，曰："一树春风万万枝，嫩于金色软于丝。"（《总龟》前二十三、施注苏诗二十九引《古诗话》、《乐趣》十三） 

　　案：此则出《本事诗》，亦见《云溪友议》。然《本事诗》《云溪友议》所言年既高迈乃指乐天，非言樊素，故此诗后二句云："永丰坊里东南角，尽日无人属阿谁？" 

　　---------------- 
　　①施注苏诗引至此。 

　　二一八、戎昱送歌妓诗 
　　唐戎昱守零陵，妓籍中有善歌者，相帅于公頔①遽索之，昱乃遣行，比至令歌，乃昱送妓辞也。其辞曰："宝钿香②蛾翡翠裙，妆成掩泣欲行云。殷勤好向③襄王道，④莫向瑶⑤台梦使君。"公曰："大丈夫不能立功业，为异代所称，岂可夺人爱姬，为己之娱？"遂赠以帛，送归零陵。（《总龟》前二十三） 

　　案：此则出《唐语林》四。 

　　---------------- 
　　①"頔"原作"顿"，据《唐语林》改。 
　　②《唐语林》"香"作"青"。 
　　③《唐语林》、《唐纪》二十八、《全唐诗》十"向"作"取"。 
　　④《唐纪》、《全唐诗》"道"作"意"。 
　　⑤《唐纪》、《全唐诗》"瑶"作"阳"。 

　　二一九、侯继图得桐叶诗 
　　《五溪论事》①云："蜀尚书侯继图，本儒士。一日秋风四起，偶倚栏于大慈寺楼，有大桐叶飘然而坠，上有诗云：'拭翠敛双蛾②，为郁心中事。若③管下庭除，书成相思字。此字不书石，此字不书纸。书向秋④叶上，愿逐秋风起。天下有心人，尽解相思死。天下负心人，不识相思意。⑤有心与负心，不知落何地！'侯贮小帖，凡五六年，方卜任氏为婚，尝讽此事。任氏曰：'此是妾书叶时诗，争得在公处？'曰：'向在大慈寺阁上倚栏得之。即知今日聘，非偶然也。'侯以今书较之，与叶上无异。"（《总龟》前二十三） 

　　---------------- 
　　①案"《五溪论事》"当作"《玉溪编事》"，蜀金利用撰。 
　　②王渔洋《五代诗话》"双蛾"作"蛾眉"。 
　　③《太平广记》一百六十、《五代诗话》"若"作"搦"。 
　　④《五代诗话》"向秋"作"在桐"。 
　　⑤《五代诗话》"意"作"字"。 

　　二二○、乾坤老臣 
　　元厚之昔随侍在荆南，从学于龙安寺僧舍。后三①十年以龙图阁帅荆州，昔之老僧犹在。一日，访旧斋，而门径池台如昔，怅感久之。因创巨堂，榜曰"碧落"。题诗于堂，曰："九重侍从三明主，四纪乾坤一老臣。"未几，召还翰林，参熙宁大政，真可谓乾坤老臣也。（《总龟》前二十四） 

　　案：此则出《湘山野录》卷上。 

　　---------------- 
　　①《湘山野录》"三"作"二"。 

　　二二一、饭后钟碧纱笼 
　　王播少游扬州惠照①寺木兰院，随僧饭，僧颇厌之。后二纪出镇广陵，因访旧游，向书字已为碧纱笼矣。题二诗曰："二②十年前此院游，木兰初③发院初④修。而⑤今再到经行处，树老无花⑥僧白头。"⑦"上堂已了各西东，惭愧阇黎饭后钟。⑧二⑨十年前⑩尘扑面，而⑾今始得碧纱笼"。⑿（《总龟》前二十四、《乐趣》九、《丛话》后十六） 

　　案：此则出《摭言》卷七。胡仔谓："以《唐史》考之，且《古今诗话》所言播少孤贫，尝客扬州，后自重位镇是邦，皆与《唐史》合。" 

　　---------------- 
　　①《丛话》"照"作"昭"。 
　　②《全唐诗话》三、《唐纪》四十五、《全唐诗》十七"二"均作"三"。 
　　③《摭言》、《丛话》、《全唐诗话》、《唐纪》、《全唐诗》"初"作"花"。 
　　④《摭言》、《全唐诗话》、《唐纪》、《全唐诗》"初"作"新"。 
　　⑤《全唐诗话》、《唐纪》、《全唐诗》"而"作"如"。 
　　⑥《丛话》"无花"作"花无"。 
　　⑦《乐趣》引此首后有"其原题云"四字。 
　　⑧《乐趣》于此句下有"续之曰"三字。 
　　⑨"二"，《全唐诗话》诸书均作"三"。 
　　⑩《丛话》"前"均作"来"。 
　　⑾《摭言》、《全唐诗》"而"作"如"。 
　　⑿原注："《北梦琐言》载后篇段文昌题江陵佛寺。" 

　　二二二、柘枝妓诗 
　　李翱尚书于潭州①席上，有舞柘枝者，颜色惨怛，侍御殷尧藩即席赠诗，曰："姑苏太守青蛾女，流落长沙舞柘枝。满座②绣衣皆不识，可怜红③脸泪双垂。"因问之，乃苏州韦中丞爱姬所生女也④，因相为之吁叹。即命更其舞衣，于宾榻中，择士嫁之。舒元舆侍郎闻之，赠李公诗，曰："湘江舞罢忽生⑤悲，便脱蛮⑥靴出绛帏。谁是蔡邕琴酒客？魏公怀旧嫁文姬。"（《总龟》前二十四） 

　　案：此则出《唐语林》卷四。 

　　---------------- 
　　①《唐纪》四十三"潭州"作"长沙"。 
　　②《全唐诗》十八"满坐"作"坐满"。 
　　③《唐语林》"红"作"粉"。 
　　④案《南部新书》下作"韦江夏之女"。《唐纪》三十五注云："夏卿之裔，正卿之姬"。 
　　⑤《唐语林》、《唐纪》"生"作"成"。 
　　⑥《唐纪》"蛮"作"鸾"。 

　　二二三、赞皇公贬崖州诗 
　　赞皇公再贬朱崖道中，有诗云："十年紫殿掌洪钧，出入三朝一品身。文帝宠深陪雉尾，武皇恩重①宴龙津。黑山永破和亲虏，乌岭全坑扈从臣。自是功高临尽处，祸来名减②不由人。"又登朱崖郡城云："独上高楼望帝京，乌③飞犹是半年程。青山似欲留人住，百匝千遭绕郡城。"世传赞皇公崖州诗，皆仇人所作，只此二首是真。（《总龟》前二十五） 

　　---------------- 
　　①《全唐诗》"重"作"厚"。 
　　②《全唐诗》"减"作"灭"。 
　　③《全唐诗》"乌"作"鸟"。 

　　二二四、燕　诗 
　　唐元和十三年，士人下第，多为诗刺试官。独章孝标作《归燕》诗献庾承宣侍郎曰："积累①危巢泥已落，今年故向社前归。连云楼阁②无栖处，更傍③谁家门户飞？"欧阳澥亦作《燕诗》，献郑愚侍郎云："翩翩飞④燕画堂开，送古迎今几万回。长向春秋社前后，为谁归去为谁来？"（《总龟》前二十五） 

　　案：章孝标事见范摅《云溪友议》。 

　　---------------- 
　　①《云溪友议》、《唐纪》四十一"积累"作"旧垒"。 
　　②《云溪友议》、《唐纪》"楼阁"作"大厦"。 
　　③《云溪友议》、《唐纪》"傍"作"望"。 
　　④《唐纪》六十七"飞"作"双"。 

　　二二五、客吟白尚书诗 
　　卢氏子垂拱中不中第，步出都门。其日寒甚，投宿旅舍。一客续至，附火吟曰："学织丝①绫功未多，谩临②机杼错抛梭。莫教宫锦行家见，把此文章笑杀他。"卢忆前诗，乃白尚书者。因问其姓氏，曰姓李氏，世业织绫，前属东宫锦坊③，见以薄艺投本行，皆云，花样与前不同，不谓伎俩儿以文采求售，不重于世如此。（《总龟》前二十五） 

　　案：《太平广记》二百五十七作出《卢氏杂说》。 

　　---------------- 
　　①《唐纪》八十"丝"作"线"。 
　　②《唐纪》"谩临"作"乱拈"；《太平广记》作"乱投"。 
　　③《太平广记》作"东都官锦坊"。 

　　二二六、元稹赠黄明府诗 
　　元稹奉使东川，于襃城《题黄明府诗》，序曰：昔年曾于解县饮酒，余为①录事，有客后至，数犯酒令，并飞数杯，逃席而去。醒后问其人，曰：前虞乡黄丞也。尔后绝不复知所在。元和四年三月奉使东川，十六日，至襃城驿，有黄明府见迎，问其前衔，即曩日逃席〔黄丞〕②也。因问坐隅山川，则襃女所奔之城在其左，诸葛所征之地在其右，感今怀古，作《赠黄明府诗》，曰："昔年曾痛饮，黄令困飞觥。席上当时走，马前今日迎。依稀迷姓字，积渐识平生。故友身皆远，他时③眼暂明。便邀连坐叙④，兼共摘⑤船行。酒思临风乱，霜鲮拂地平。不看深浅酌，贪怆古今情。迤逶⑥七盘路，坡陀数丈城。花疑襃姒⑦笑，栈想武侯征。一种幽埋石，空⑧闲⑨千古⑩情。"（《总龟》前二十五、《全唐诗话续编》上） 

　　案：此则出孟棨《本事诗》。 

　　---------------- 
　　①《唐纪》三十七"为"下有"觥"字。 
　　②《本事诗》、《唐纪》有"黄丞"二字。 
　　③《本事诗》"时"作"乡"。 
　　④《本事诗》作"同榻坐"；《唐纪》作"连榻坐"。 
　　⑤《唐纪》"摘"作"榜"。 
　　⑥《本事诗》、《唐纪》"迤逶"作"逦迤"。 
　　⑦《本事诗》、《唐纪》"姒"作"女"。 
　　⑧《本事诗》"空"作"老"。 
　　⑨《唐纪》"闲"作"闻"。 
　　⑩《本事诗》"古"作"载"。 

　　二二七、魏瓘感怀诗 
　　魏瓘侍郎知广州，子城一角忽颓，一古砖有四大字云："委于鬼工"，是魏字。公感其事，大筑新之，罢而召还。仲简待制代之。未几，侬贼寇广州，外城一击而北，独子城坚完，民赖以生。贼平，朝廷以公有前知之备，加谏议大夫，再知五羊。二年，公以筑城之功，自论久不报，作《感怀诗》，曰："羸羸霜发一衰翁，踪迹年来类断蓬。万里远归双阙下，一身还①在众人中。螭头赐封恩虽厚，雉堞论功事已空。淮上有山归未得，独挥清泪②洒春风。"又《五羊书事诗》云："虽云③岭外无霜雪，何事秋来亦满头？"文潞公采其诗进呈，加龙图阁学士尹天府。（《总龟》前二十五） 

　　案：此则亦见《湘山野录》卷中。 

　　---------------- 
　　①《湘山野录》"还"作"闲"。 
　　②《湘山野录》"泪"作"涕"。 
　　③《湘山野录》"虽云"作"谁言"。 

　　二二八、南唐元宗诗 
　　南唐元宗刘江之后，金陵对岸，即是敝境，因迁都豫章，每北望，忽忽不乐。有诗曰："灵槎思浩荡，老鹤忆崆峒。"又《庐山百花亭刊石》云："苍苔迷古道，红叶乱朝霞。"皆佳句也。（《总龟》前二十五） 

　　案：此则见郑文实《江表志》。 

　　二二九、咏卖饼人妻 
　　宁王宪①宅左有卖饼人妻，有色。王欲之，厚遗其夫，取之，宠嬖踰等。阅岁，因问云："尚思饼汉否？"默然不对。因呼令见。其妻注眼②泪下，若不胜情。时坐客十余，莫不凄然。王请客赋诗。王摩诘先成，诗曰："莫以今朝③宠，宁忘旧④日恩。看花满眼泪，不共楚王言。"⑤（《总龟》前二十五） 

　　案：此则见孟棨《本事诗》。 

　　---------------- 
　　①《本事诗》"宪"作"曼"。 
　　②《本事诗》"眼"作"视"。 
　　③《本事诗》、《全唐诗话》一、《唐纪》十六"朝"作"时"。 
　　④《本事诗》"旧"作"昔"；《全唐诗话》、《唐纪》均作"异"。 
　　⑤案此《息妫怨》诗。 

　　二三○、诗咏大石龟 
　　东海北岩畔，有大石龟，俗云鲁般所造，夏则入海，冬复止此山涯。〔陆机〕①有诗云："石龟尚怀海，我宁忘故乡！"（《总龟》前二十五） 

　　案：此则出《述异记》。 

　　---------------- 
　　①据《广记》三七四引《述异记》补。 

　　二三一、刘虚白诗 
　　刘虚白昔与裴令公①同砚席。及公主文，虚白犹是举子。试杂文日，帘前献一绝云："二十年前此夜中，一般灯烛一般风。不知岁月能多少？犹着麻衣待②至公。"（《总龟》前二十五） 

　　案：此则出《摭言》。 

　　---------------- 
　　①《摭言》作"太平裴垣"；《唐纪》六十作"卢坦"。 
　　②《太平广记》一百八十二引《摭言》"待"作"侍"。 

　　二三二、种放潇湘感事诗 
　　种放在章圣朝，累章乞归，赐买山银百两。放少时有《潇湘感事诗》，曰："离离江草与江花，往事洲边叹复①嗟。汉傅有才终去国，楚臣无罪亦沉沙。凄凉野浦寒飞雁，牢落汀祠晚聚②鸦。无限清忠沉③浪底，滔滔千顷属渔家。"亦先兆也。（《总龟》前二十五） 

　　案：此则出《湘山野录》卷上。 

　　---------------- 
　　①《宋纪》"叹复"作"一叹"。 
　　②《湘山野录》上、《宋纪》作"聚晚"。 
　　③《湘山野录》、《宋纪》"沉"作"归"。 

　　二三三、柳开赠梁周翰诗 
　　梁周翰，太宗朝为馆职，真宗即位除知制诰。柳开赠诗曰："九重城阙新天子，万卷诗书老舍人。"（《总龟》前二十六） 

　　二三四、郑谷雪诗 
　　郑谷《雪诗》云："乱飘僧舍茶烟湿，密洒歌楼酒力微。江上晚来堪画处，渔人①披得一蓑归。"有段赞善〔者〕②善画，因采其诗〔意〕③为图，曲尽潇洒之意，持以赠谷。谷为诗以谢之云："赞善贤相后，家藏名画多。留心于绘素④，得意⑤在烟波。属与⑥同吟咏，功成⑦更琢磨。爱余风雨⑧句，幽绝写渔蓑。"（《总龟》二十六、《全唐诗话续编》上） 

　　------------------ 
　　①《唐纪》七十"人"作"翁"。 
　　②《唐纪》有"者"字。 
　　③《唐纪》有"意"字。 
　　④《唐纪》作"素绘"。 
　　⑤《全唐诗》二十五"意"作"事"。 
　　⑥《唐纪》"与"作"兴"。 
　　⑦《全唐诗》作"成功"。 
　　⑧《唐纪》、《全唐诗》"雨"作"雪"。 

　　二三五、赠画工欧阳价诗 
　　欧阳价①工传神，杨次公赠之诗曰："国手曾烦写几回？无人仿佛醉颜开。青铜鉴②里寻常见，不谓今③从笔下来。"奉职刘秘亦赠诗曰："笔妙今为④第一人，心期造化夺天真。精神形骨从来一，移入青缣椎⑤两身。"（《总龟》前二十六、《宋纪》二十二） 

　　案：此则出刘斧《青琐高议》后集一。 

　　---------------- 
　　①《青琐高议》"价"作"玠"。 
　　②《青琐高议》"鉴"作"镜"。 
　　③《青琐高议》"今"作"君"。 
　　④《青琐高议》"今为"作"君今"。 
　　⑤《青琐高议》"椎"作"作"；《宋纪》作"似"。 

　　二三六、郑棨赠老僧诗 
　　〔唐〕①相郑②棨〔善诗，有〕③《赠④老僧诗》曰："日照西⑤山雪，老僧门未开。冻瓶黏柱础，宿火隐⑥炉灰。童子病归去，鹿麑寒入来"。自云此诗〔属对〕⑦可以衡称⑧〔言〕⑨重轻⑩不偏也。⑾尝有人问⑿："相国近有⒀新诗否？"〔对〕⒁曰："诗〔思〕⒂在灞桥风雪中驴子上，此中安可⒃得之？"〔盖言平生苦心。〕⒄（《总龟》前二十六、《全唐诗话》五、《乐趣》十三、《鉴衡》一） 

　　案：此则出《北梦琐言》七。 

　　---------------- 
　　①《全唐诗话》无"唐"字。 
　　②《全唐诗话》"郑"作"国"。 
　　③《全唐诗话》有此三字。 
　　④《全唐诗话》"赠"作"题"。 
　　⑤《唐纪》六十五"西"作"四"。 
　　⑥《全唐诗话》"隐"作"陷"；《北梦琐言》作"焰"；《唐纪》作"烬"。 
　　⑦《全唐诗话》、《北梦琐言》有此二字。 
　　⑧《全唐诗话》"称"作"秤"。 
　　⑨《全唐诗话》、《唐纪》"称"下有"言"字。 
　　⑩《全唐诗话》"重轻"作"轻重"。 
　　⑾《乐趣》引至此；《鉴衡》无以上诸语。 
　　⑿《全唐诗话》"尝有人问"作"或曰"。 
　　⒀《全唐诗话》"有"作"为"。 
　　⒁《全唐诗话》有"对"字。 
　　⒂《唐纪》有"思"字。 
　　⒃《全唐诗话》、《唐纪》、《鉴衡》"此中安可"作"此处何以"。 
　　⒄此句据《全唐诗话》、《鉴衡》补。 

　　二三七、笔管上刊诗句 
　　唐德州刺史王倚家有笔一管，粗于常笔，刻从军行，人马毛发亭台山水无不精绝，刊两句，曰："事前琪树已堪攀，塞北征人尚未还。"（《总龟》前二十七） 

　　案：吴景旭《历代诗话》三十三引此则作《续本事诗》。吴氏云："《松窗杂录》有笔管上镂卢思道《燕歌行》。"即此也。 

　　二三八、故国霜前白雁来 
　　北方白雁，似雁而少，色白，秋深乃来。白雁至则霜降，河北人谓之霜信。杜甫诗云"故①国霜前白雁来"，即谓此。（《总龟》前二十七） 

　　案：此则见《孔氏谈苑》卷五。又《说郛》本《续本事诗》意有此。 

　　---------------- 
　　①《少陵集》"故"作"旧"。 

　　二三九、冬冬鼓 
　　京城街衢，有金吾传呼，以禁夜行。至贞观，马周①上封事，每街隅悬鼓，夜击鼓以止其行，以备窃盗，时人遂呼为冬冬鼓。有道人裴修②然，雅有篇咏，善书画，好酒，尝戏为词："遮莫冬冬鼓，须倾满满杯。金吾若③相问，报④道玉山颓。"（《总龟》前二十八、《乐趣》八） 

　　案：《唐诗纪事》谓出张彦远《名画记》。《佩文韵府》谓出《灵异小录》，今《说郛》本《灵异小录》无此则。 

　　---------------- 
　　①"周"，原作"同"，误。 
　　②《唐纪》七十五"修"作"翛"；《灵异小录》作"裴休"。 
　　③《唐纪》"若"作"如"。 
　　④《唐纪》"报"作"但"。 

　　二四○、孟尝君故宅食鼓 
　　青①州隆兴寺，殿前庑下，西边有木台，台上以架悬二小鼓。相传寺乃孟尝君故宅，鼓乃集宾客食鼓。考究不然，而鼓南壁上有一绝云："千载遗踪号鼓楼，不知谁是雍门周？区区此饭徒为尔，唯有鸡鸣客可酬。"不题姓名，亦不知其何谓。（《总龟》前二十八、《乐趣》九） 

　　---------------- 
　　①"青"字原阙，据《乐趣》补。考《封氏闻见记·孟尝镬条》言："青州城南佛寺中有古铁镬二口，又有一釜，相传云：是孟尝君家宅，镬釜皆是孟尝君之器也。"亦可为此字当作"青"之证。 

　　二四一、竹西亭 
　　淮南蜀江者，维阳之地也。或曰，势连蜀土，或以产茶味如蜀茶，云①自蜀江之南，有竹西亭，修竹疏翠，后即禅智寺也。竹西取杜牧之诗："斜阳②竹西路，歌吹是扬州。"自蜀江以南，景气顿异，北风至此遂绝。（《总龟》前二十八、《乐趣》九） 

　　---------------- 
　　①"云"前疑脱"故"字。 
　　②《全唐诗》十九"斜阳"作"谁知"。 

　　二四二、诗咏铜驼石犬 
　　邺中铜驼乡，魏武帝立铜驼石犬各二。古诗云："石犬不可吠，铜驼徒尔为。"（《总龟》前二十八、《乐趣》九） 

　　二四三、吴宫香水溪 
　　吴宫香水溪，俗云西施浴处，人呼为脂粉塘。吴王宫人濯妆于此。溪上源至今犹香。古诗云："安得香水泉？濯郎襟上尘。"（《总龟》前二十八、《乐趣》九） 

　　二四四、杜牧之兰溪诗 
　　兰溪自黄州麻城出，东南流入大江，有水极清冷。杜牧之诗云"兰溪春尽碧泱泱"是也。（《总龟》前二十八、《乐趣》九） 

　　二四五、西塞南湖 
　　磁湖镇道士矶，即西塞山也。薛能诗有："西塞长云尽，南湖片月斜。"正谓此处。南湖，臧质败走南湖，以荷自蔽，即此地也。（《总龟》前二十八） 

　　二四六、诗咏弹棋 
　　弹棋，今人罕为之。有谱一卷，尽唐贤所为。其局方二尺，中心高如覆盂，其巅为小壶，四角微起。李商隐诗云："玉作①弹棋局，中心最不平"，②谓其中高也。乐天诗云："弹棋局上事，最妙是长斜"，谓抹角长斜，一发过半局。今谱中具有此法。柳子厚《叙》用二十四棋者，即谓此也。（《总龟》前二十八） 

　　案：此则出《梦溪笔谈》卷十八。 

　　---------------- 
　　①《义山集》"玉作"作"莫近"。 
　　②案此无题诗。 

　　二四七、慈恩塔下题名 
　　神龙以来，杏园燕后皆于慈恩寺塔下题名，他时有将相则朱书之，及第后知闻或遇未及第时题名字，添前字。故诗曰："曾题名处添①前字，送出城人乞旧诗。"（《总龟》前二十八） 

　　案：此则出《摭言》卷三。 

　　---------------- 
　　①《唐纪》八十"添"作"加"。 

　　二四八、郑谷望湘亭诗 
　　湘潭县唐兴寺，有刘梦得撰《俨禅师碑》，孟宾于郑谷诗："湘水似伊水，湘人如①故人"②之句，乃此寺前江流也。（《总龟》前二十八） 

　　---------------- 
　　①《全唐诗》二十五"如"作"非"。 
　　②案此郑谷《望湘亭诗》；孟宾于别有《湘江亭诗》，非此句。 

　　二四九、取　火 
　　《周礼》四时变火，春取榆柳之火，夏取枣杏之火。唐时惟春取榆柳之火，以赐近臣戚里之家。故韩翃有曰"日暮汉宫传蜡烛，青①烟散入五侯家"之句。（《总龟》前二十八、《乐趣》八） 

　　---------------- 
　　①《全唐诗》九"青"作"轻"。 

　　二五○、唐时酒价 
　　章圣尝宴群臣于太清楼，忽问市店酒有佳者否？中贵人对，唯南仁和酒佳，亟令沽赐群臣。又问近臣曰："唐时酒每升价几何？"无有对者，唯丁晋公奏曰："唐时酒每升三十钱。"章圣曰："何以知之？"晋公曰："臣尝记杜甫诗曰：'速来相就饮一斗，①恰有三百青铜钱。'"章圣大喜，曰："杜甫诗自可为一代之史。"（《总龟》前二十八、《乐趣》六） 

　　案：此则出《中山诗话》。亦见《玉壶清话》一，又可参阅赵与时《宾退录》三。 

　　---------------- 
　　①《玉壶清话》作"蚤来就饮一斗酒"。 

　　二五一、欧阳修诗述贡院试士制 
　　礼部贡院试进士，设香案于阶前，试官①与举人对拜，此唐故事也。列坐设位，供帐亦盛，乃具茶汤。至于试学，竟②则撤去帑③幕，亦无茶汤，渴则饮砚水，皆黔其吻。④非固困之，盖防毡幕中藏文字，供应人传经义尔。故事为之防。欧阳文忠公诗云："焚香答⑤进士，撤幕待经生。"（《总龟》前二十八） 

　　案：此则见《墨客挥犀》卷七。 

　　---------------- 
　　①《墨客挥犀》"试官"作"主司"。 
　　②《墨客挥犀》"竟"作"究"。 
　　③《墨客挥犀》"帑"作"帐"。 
　　④《类说》本仅引饮砚水事，见前二十一条。 
　　⑤《墨客挥犀》"答"作"礼"。 

　　二五二、语　病 
　　诗有语病，当避之。刘子镶尝赠人云："惠和官尚小，师达禄须干"，全用故事，取孟子所谓"柳下惠不卑小官"。仲尼曰："师也达，子张学干禄"。或有写此二句，减去官字，示人曰："是番僧达禄须干。"见者大笑。此偶自谐合，无如轻薄子〔何〕，①非刀笔②过也。③（《总龟》前二十八、《乐趣》十四） 

　　案：此则出《中山诗话》。 

　　---------------- 
　　①《中山诗话》有"何"字。 
　　②《中山诗话》"刀笔"作"笔刀"。 
　　③《乐趣》此句后更有蔡君谟《诗史》，不言刘子仪，而谓刘贡父以为番僧名。《论语》只有"师也过"，"达"恐是"过"字。 

　　二五三、玄都观诗 
　　刘禹锡自屯田员外郎左迁朗①州司马，凡十年，始召还。《方春赠看花者》云："紫陌红尘拂面来，无人不道看花回。玄都观里桃千树，尽是刘郎去后栽。"不日传于都下，好事白执政，诬其怨愤。他日见时宰，与坐，慰劳久之，既而曰："近日新诗未免为累。"不数月，迁连州刺史。其自叙云："贞元二十一年春，余为屯田员外郎时，玄都观未花，是岁出牧连州，至荆南，又贬朗州司马，居外十年，召至京师，人言有道士手植仙桃，满观盛开，遂有前篇，以识一时之事。既出牧十四年，始为主客郎中，重游是观，再书二十八字，以俟后游。时元和二年三月也。'百亩亭中半是苔，桃花开②尽菜花开。种桃道士今何在③？前度刘郎去又来。"④（《总龟》前二十九、《乐趣》十四） 

　　案：此则出孟棨《本事诗》。 

　　---------------- 
　　①《总龟》原作"鼎"，据《本事诗》改，下同；《乐趣》作"外"。 
　　②《本事诗》"开"作"净"，《唐纪》三十九怍"落"。 
　　③《唐纪》"今何在"作"归何处"。 
　　④《本事诗》"去又"作"今独"；《唐纪》"去"作"今"。 

　　二五四、乔知之寄婢窈娘诗 
　　唐左司郎中乔知之，有婢名窈娘，①艺绝当时。武延嗣②闻之，欲一见。既见，即留之，无复还。知之痛愤，因为诗赂阍者，以达窈娘。窈娘系于裙带，赴井而死。延嗣见诗，〔遣〕③酷吏诬诮④知之，破其家。诗曰："石家金谷重新声，明珠百颗⑤买娉婷。昔日可怜公⑥自许，此时歌舞⑦得人憎。"⑧窈娘答曰："公⑨家闺阁不曾闲⑩，好⑾将歌舞借人看。富贵英雄⑿非分理，骄奢⒀势力横相干。别公此去⒁终不忍，徒劳掩袂⒂伤红⒃粉。百年离别⒄在高楼，一代⒅红⒆颜为君尽。"⒇延载（21）元年三月也，四月下狱死。（《总龟》前二十九、《乐趣》十四） 

　　案：此则见孟棨《本事诗》及张鷟《朝野佥载》。 

　　---------------- 
　　①《朝野佥载》、《唐纪》"窈娘"作"碧玉"。 
　　②《全唐诗》、《唐纪》作"武承嗣"。 
　　③《总龟》无"遣"字，据《本事诗》补。 
　　④《本事诗》"诮"作"陷"。 
　　⑤《本事诗》、《朝野佥载》、《全唐诗》、《唐纪》"百颗"作"十斛"。 
　　⑥《全唐诗》三、《唐纪》"公"作"君"；《朝野佥载》作"偏"。 
　　⑦《全唐诗》"歌舞"作"可喜"。 
　　⑧《本事诗》、《朝野佥载》、《全唐诗》、《唐纪》"憎"作"情"。 
　　⑨《全唐诗》、《唐纪》"公"作"君"。 
　　⑩《本事诗》、《全唐诗》"闲"作"难"；《朝野佥载》作"观"；《唐纪》作"关"。 
　　⑾《全唐诗》"好"作"常"。 
　　⑿《本事诗》"英雄"作"雄豪"；《朝野佥载》、《全唐诗》作"意气雄豪"。 
　　⒀《朝野佥载》、《全唐诗》"奢"作"矜"。 
　　⒁《本事诗》作"别君去君"；《朝野佥载》、《全唐诗》作"辞君去君"。 
　　⒂《唐纪》"袂"作"泪"。 
　　⒃《朝野佥载》、《全唐诗》"红"作"船"。 
　　⒄《朝野佥载》"别"作"恨"。 
　　⒅《唐纪》、《全唐诗》"代"作"旦"。 
　　⒆《朝野佥载》"红"作"容"。 
　　⒇案此乔知之《绿珠篇》。公家云云，非窈娘答诗。《万首绝句》分此诗为三首。 
　　（21）原作"载初"，据《乐趣》改。 

　　二五五、徐融夜宿金山诗 
　　南唐徐融《夜宿金山诗》云："维①船分蚁〔队〕，②江市聚蝇声。"列祖性严忌，宋齐丘谮之，以竹笼沉于京口。（《总龟》前二十九） 

　　---------------- 
　　①《全唐诗》二十九"维"作"淮"。 
　　②"队"字原缺，据《全唐诗》补。 

　　二五六、李白清平调词 
　　开元间，禁中初重木芍药，植于兴庆池东沉香亭，会花盛开，明皇①乘照夜驹②，妃子步辇从之，③诏④选梨园弟子中尤者，得乐十六色。⑤李龟年以歌擅一时之名手，捧檀板押众乐前⑥将歌。⑦明皇曰："赏名花，对妃子，焉用旧词？⑧"遽命李龟年持令⑨花笺⑩赐李白，立进《清平调词》三章，白承诏尚苦宿醒，遂赋词。其一曰："云想衣裳花想容，清⑾风拂槛⑿露华浓。若非群玉山头见，定⒀向瑶台月下逢。"其二曰："一枝红艳露凝香，云雨巫山枉断肠。借问汉宫谁第一？⒁可怜飞燕倚新妆。"其三曰："名花倾国两相欢，常得君王得笑看。解释春风无限恨，沉香亭北倚阑干。"龟年遂以调⒂进，令梨园弟子歌之。太真妃持⒃七宝杯，酌西梁⒄州葡萄酒，笑领歌意。明皇因调玉笛⒅倚曲，⒆迟其声以媚太真妃。自是顾白，尤异于诸学士。然高力士终以脱靴为耻，异日太真妃重吟前词。力士曰："始谓太真妃怨白入骨髓，翻拳幸如是耶？"太真妃因惊曰："何翰林学士能辱人如此？"力士曰："以妃子比飞燕，贱之甚矣。"太真妃颇深然之。明皇欲三命白官，卒为宫中所沮⒇而止。（《总龟》前二十九） 

　　案：此则出李浚《松窗录》（《摭异记》）及《乐史·太真外传》。 

　　---------------- 
　　①《松窗录》"明皇"作"上"，下同。 
　　②《松窗录》"驹"作"白"。《摭异记》"照：作"月"，无"驹"字。 
　　③《摭异记》作"召太真妃以步辇从"。 
　　④《松窗录》"诏"下有"特"字。 
　　⑤《松窗录》"色"作"部"。 
　　⑥《总龟》原作"前乐"。《摭异记》、《松窗录》作"乐前"，今据改。 
　　⑦《松窗录》"歌"下有"之"字。 
　　⑧《摭异记》、《太真外传》"旧"下有"乐"，"词"字下有"为"字。 
　　⑨《摭异记》、《松窗录》"令"作"金"。 
　　⑩《摭异记》、《松窗录》"笺"下有"宣"字。 
　　⑾《唐纪》十八"清"作"春"。 
　　⑿《松窗录》"拂槛"作"晓拂"。 
　　⒀《松窗录》、《太真外传》、《唐纪》"定：作"会"。 
　　⒁《松窗录》、《太真外传》、《唐纪》"第一"作"得似"。 
　　⒂《摭异记》"调"作"词"。 
　　⒃《松窗录》"持"下有"玻璃"二字。 
　　⒄《摭异记》、《太真外传》"梁"作"凉"。 
　　⒅《松窗录》"笛"下有"以"字。 
　　⒆《摭异记》、《松窗录》此句下有"每曲遍将换则"六字。 
　　⒇《摭异记》"沮"作"择"。 

　　二五七、不才明主弃 
　　孟浩然游京师，张九龄、王维雅称道之。维因邀入内省，俄而明皇至，浩然匿床下，维以实对。帝喜曰："闻其人矣，而未之见也，何惧而匿？"诏出，问所为诗。浩然自谓云："不才明主弃。"明皇曰："卿自不求仕，非朕弃卿也。奈何诬我？"因放还。（《总龟》前二十九） 

　　案：事见《唐书·文艺传》。又《北梦琐言》等书亦载此事，内容稍有出入。 

　　二五八、滟滪歌 
　　《滟滪歌》，《水经》①云："白帝山城门西江有孤石，冬出二十余丈，夏即没去。郡二十里有瞿塘湍，言滟滪石与城郭门外石潜通。蜀人往烧火，伏时②则滟滪边沸。王浚平吴，尤作预石，③今讹曰'滟滪'。瞿塘湍水急。谚曰：滟滪大如马，瞿塘不可下。"④（《总龟》前二十九） 

　　---------------- 
　　①案当作《水经注》。语见《水经注·江水篇》。 
　　②案"时"字，《乐府诗集》八十六引《十道志》作"石"。 
　　③此句疑有脱误。 
　　④曹能始《蜀中诗话》以此二句为梁简帝作，误。简文歌为"滟滪大如服，瞿塘不可触"。 

　　二五九、韩渥诗用野马尘埃事 
　　庄子曰："野马也，尘埃也。"乃是两物。古人〔即〕①谓野马〔为〕②尘埃。昊融赋曰"动梁间之野马"，韩渥诗云"窗里日光飞野马"，〔皆以尘为野马，〕③恐不然。野马乃田间游④气，远望如群马⑤，又如水浪。佛书谓"如热时⑥野马阳焰"。即此物也。（《总龟》前二十九、《乐趣》十一） 

　　案：此则出《梦溪笔谈》卷三。 

　　---------------- 
　　①《梦溪笔谈》三有"即"字。 
　　②《梦溪笔谈》有"为"字。 
　　③《梦溪笔谈》有此六字。 
　　④《梦溪笔谈》"游"作"浮"。 
　　⑤《梦溪笔谈》"马"作"羊"。 
　　⑥"时"原作"特"，误，据《笔谈》改。 

　　二六○、一麾出守 
　　守郡①谓之建麾，盖用颜延年"一麾乃出守"之句，不知其误也。②延年〔所〕③谓一麾，〔乃指麾〕④之麾，如武王右秉白旄以麾之麾耳。⑤〔延年《阮⑥始平诗》云："屡荐不入宫，一麾乃出守。"〕⑦谓山涛荐咸为吏部郎，三上，而武帝不用，其后⑧一挤，遂出始平，故有此句。延年被摈，以此自托尔。⑨后杜牧之为《登乐游原诗》云："拟⑩把一麾江海去，乐游原上望昭陵。"〔始谬用一麾，自此〕⑾遂为故事。⑿（《总龟》前二十九、《鉴衡》一、《乐趣》十一） 

　　案：此则出《梦溪笔谈》卷四。《仕学规范》三十九引此作《古今总类诗话》。又黄朝英《缃素杂记》七，亦引《笔谈》此则，并申其意，云："杜樊川之意则善矣，而谓之'拟把'，则尤谬也。盖自作太守而谓之一麾，于理无碍。但不可以此言赠人作太守耳。" 

　　---------------- 
　　①《仕学规范》、《鉴衡》"守耶"作"今之郡守"。 
　　②《鉴衡》作"盖用颜延年诗'屡荐不入宫，一麾乃出守'之误也。"《仕学规范》与《鉴衡》同，惟"之"作"此"。 
　　③"所"字，据《鉴衡》补。 
　　④"乃指麾"三字，据《鉴衡》补。 
　　⑤《鉴衡》"之麾耳"三字，作"非旄麾之麾也"。 
　　⑥"阮"，原作"赠"，据《梦溪笔谈》改。 
　　⑦《鉴衡》无"延年赠"云云数语。 
　　⑧《鉴衡》"后"下有"为荀勖"三字。 
　　⑨《鉴衡》此三句，作"延年亦被摈，故有此句"。 
　　⑩《唐纪》五十六"拟"作"欲"。 
　　⑾《梦溪笔谈》"昭陵"下有"始谬用一麾，自此"七字。 
　　⑿《鉴衡》作"此用事，误也"。《仕学规范》此数句作"自此遂为故事，然实误也"。 

　　二六一、语音不同 
　　〔乐天诗云："请钱不早朝。"请作平声，唐人语也。〕①今人不用厮字，唐人作斯②音。五代时作入声。陶榖诗云："尖檐帽子卑凡厮"是也。乐天又云："金屑琵琶槽"，③"雪摆胡腾衫"。④"琵"⑤"胡"语⑥，与今不⑦同。⑧（《总龟》前二十九、《履斋示儿编》二十三、《乐趣》十一） 

　　案：此则出《中山诗话》。 

　　---------------- 
　　①《履斋示儿编》有此数语，《总龟》与《乐趣》均无。 
　　②《总龟》"斯"作"厮"，误；据《中山诗话》、《示儿编》校改。 
　　③《知不足斋》本《示儿编》二十三"主弨案：当先云琵琶之琵，乐天作入声，云'金屑琵琶槽'，'忽闻水上琵琶声'，与今人同"。 
　　④案：此语《总龟》及《示儿编》所引均作"雪摆胡胜"，盖有脱误。《知不足斋》本顾广圻《示儿编校补》谓"戈小莲云，当作'雪摆胡腾衫'，'胡'作入声，'琵'亦作入声，故云，'琵''胡'语与今不同，以类举之也"。所言甚是。考此意原出《宋景文笔记》。《笔记》中谓"古者音韵清浊，随宜改易。至唐人以律格自拘，不复敢用，惟白居易用其音于语中，如'照地麒（用佶音）麟袍，雪摆胡（用鹘音剩）衫红；栏干三百六十桥（用谌音）'等，往往有之"。是"胡"字读音，《景文笔记》已曾举出，但《笔记》中误以"胡腾衫"为"胡衫红"耳。《笔记》有此误本当必甚早，故袁文《瓮牗闲评》卷五，亦作"胡衫红"，而今世所流行诸本，亦无不误者。然刘贡父《中山诗话》与陈鹄《耆旧续闻》卷八所言，当亦据宋氏《笔记》，而皆不误。因如此句，在《古今诗话》中，宋本已多脱误；在《宋景文笔记》中亦尚有未脱误之本。 
　　⑤《总龟》"琵"下有"琶"字，今据《示儿编》删。 
　　⑥《中山诗话》脱"胡语"二字。 
　　⑦"不"原作"人"，据《示儿编校补》改。 
　　⑧《乐趣》无"乐天又云"至此数句，与"五○诗人用也字"条合。 

　　二六二、"始"字音 
　　少陵诗云："皂雕寒始急"，白公歌云："千呼万唤始出来"，皆以为语病，其实不然。事之终始，则音上声，有所宿留〔今甫然者，〕①则音去声。二公诗非语病也。（《总龟》前二十九、《乐趣》十一） 

　　案：此则出《中山诗话》，亦同《李希声诗话》。 

　　---------------- 
　　①《中山诗话》有此四字。 

　　二六三、大孤山诗 
　　宋景文言大孤山，以孤独为字，有庙在江壖，乃为妇人形。陈简夫留诗曰："山称孤独字，庙塑女郎形。过客须①知误，行人尚②乞灵。"时称佳句。（《总龟》前二十九、《乐趣》十一） 

　　---------------- 
　　①《春明退朝录》"须"作"虽"。 
　　②《春明退朝录》"尚"作"但"。 

　　二六四、题阮亭诗 
　　羊愔，太山人，尝游阮郎亭，崖下有篆字诗刻石。世传汉阮肇所书，验之乃李阳冰为绪云令时游此亭题耳。诗云："阮客家①何在？仙云洞口横。人间不到处，今日此中行。"（《总龟》前二十九） 

　　---------------- 
　　①《全唐诗》十"家"作"身"。 

　　二六五、乌　鬼 
　　杜少陵诗云："家家养乌鬼，顿顿食黄鱼。"说者谓夔峡间有鬼户，乃夷人也，不闻有乌鬼。盖蜀人临水居者，皆养鸬鹚，绳系其颈，使捕鱼，得鱼则倒持出之，至今如此。（《总龟》前二十九、《乐趣》十一） 

　　案：此则出《梦溪笔谈》卷十六，又可参阅《续笔谈》。 

　　二六六、张端杀猪 
　　张端①为河南司录府，当祭社，买猪呈尹，猪走入端家，即取杀之。吏以白尹。尹召端问。端对，按律云："猪夜入人家，主人登时杀之勿论。"尹大笑，令别市猪。（《总龟》前二十九） 

　　案：《诗话总龟》与前《诗人用也字》条并合为一。考此二则均出《中山诗话》，《总龟》误合。 

　　---------------- 
　　①《中山诗话》"端"作"湍"。 

　　二六七、元览诗 
　　大历末，禅僧元览住荆州陟岵①寺，道高〔有〕②风韵，人不可亲。章③璪尝画松于斋壁，符载赞之，卫象咏之，亦一时四④绝。览悉加垩焉。人问其故，曰："无事疥吾壁也。"僧那即其甥，〔为寺之患，〕⑤发瓦探〔毂〕⑥，坏墙熏鼠，览未尝责⑦。弟子议论⑧，〔而〕⑨布衣一食亦不称之。⑩或怪问之，乃题诗于竹曰："大海从鱼跃，长空任鸟飞。"（《总龟》前三十、《全唐诗话续编》下） 

　　案：此则见《酉阳杂俎》十二。 

　　---------------- 
　　①《酉阳杂俎》"岵"作"屺"。 
　　②《酉阳杂俎》有"有"字。 
　　③《酉阳杂俎》"章"作"张"。 
　　④《酉阳杂俎》、《全唐诗话续编》"四"作"三"。 
　　⑤《酉阳杂俎》有此四字。 
　　⑥《酉阳杂俎》"毂"字。 
　　⑦《酉阳杂俎》"责"下有"有"字。 
　　⑧《酉阳杂俎》"议论"作"义诠"。 
　　⑨《酉阳杂俎》无"而"字。 
　　⑩《酉阳杂俎》"亦不称之"作"览亦不称"。 

　　二六八、贯休病鹤诗 
　　沙门贯休，〔钟陵人〕①，精于笔札。②荆州成中〔令〕③问其笔札法。休曰："此事须登坛可授，安可草草而言？"成令衔之，乃递于黔中，因为《病鹤诗》见意，曰："见说气清邪不入，不知尔病自何来。"（《总龟》前三十、《全唐诗话续编》上） 

　　---------------- 
　　①《全唐诗话续编》无"钟陵人"三字。 
　　②《唐纪》七十五"笔札"下有"工篆隶初在"五字。 
　　③"成中令"原作"城中"，据《唐纪》校改。《全五代诗》四十七引《郡阁雅谈》作"成汭"。《全唐诗话续编》作"城令"。 

　　二六九、贯休不肯改诗 
　　唐昭宗以钱武肃平董昌功，拜镇东军节度使。自称吴越国王。贯休投诗曰："贵逼身心①不自由，几年勤苦蹈②林丘。③满堂花醉三千客，一剑霜寒十四州。莱子衣裳宫锦窄，谢公篇咏绮霞羞。④他年名上凌烟阁⑤，岂羡当时万户侯！"武肃爱其诗，遣谕令改为四十州，乃可相见。贯休性褊，答曰："州亦难添，诗亦难改。闲云孤鹤，何天不可飞？"遂入蜀⑥，以诗投孟知祥，诗云："一瓶一钵垂垂老，万⑦水千山得得来。"⑧（《总龟》前三十、《全五代诗》四十七、《乐趣》十八、王校《王五代》七） 

　　---------------- 
　　①《唐纪》七十五"心"作"来"；《全唐诗》三十"身心"作"人来"。 
　　②《五代诗话》"蹈"作"到"。 
　　③《全唐诗》作"龙骧凤翥势难收"。 
　　④《全唐诗》作"鼓角揭天嘉气冷，风涛动地海山秋"。 
　　⑤《全唐诗》作"东南永作金天柱"。 
　　⑥《全五代诗》引至此。 
　　⑦《唐纪》、《全唐诗》"万"作"千"。 
　　⑧李调元云："休卒于永平二年，云投孟误也。"考此为休《陈情献蜀皇帝诗》，当是投王建所作。 

　　二七○、苦热诗 
　　太祖采听至明远，边事纤悉必知，有间①者西②蜀还③，问③剑外有何事？间者④曰："但闻成都⑤满城诵朱⑥山长⑦《苦热诗》曰：'烦⑧暑郁蒸无所⑨避，凉风清冷⑩几时来？'"曰："此蜀人思我来取⑾也。"⑿（《总龟》前三十一、《能改斋漫录》五、《全五代诗》五十九、《历代》五十五、王校《王五代》五、《郑五代》四） 

　　案：此则见《玉壶清话》卷六。吴曾据睦台符《岷山异事》谓："梓潼山人李尧夫吟《苦熟诗》云：'炎暑郁蒸无处避，凉风消息几时来？'"以是知此两句乃李尧夫诗，非朱山长也。 

　　---------------- 
　　①"间"，原作"闻"，据《能改斋漫录》改；《五代诗话》作"使"。 
　　②《五代诗话》"西"作"自"。 
　　③《能改斋漫录》、《五代》、《历代》"还"下有"上"字。 
　　④《五代诗话》"间者"作"对"。 
　　⑤《总龟》"成都"作"城郭"，据《能改斋漫录》、《五代诗话》改。 
　　⑥《全五代诗》"朱"作"李"。 
　　⑦《玉壶清话》"山长"作"长山"。 
　　⑧《全五代诗》"烦"作"炎"。 
　　⑨《玉壶清话》、《五代》、《历代》、《全五代诗》"所"作"处"。 
　　⑩《全五代诗》"清冷"作"消息"。 
　　⑾《能改斋漫录》"取"作"伐"。 
　　⑿《五代诗话》作"蜀民望王师也"。 

　　二七一、陈抟赠张咏诗 
　　张忠定少年游华山，谒陈图南，〔遂欲隐华山，谓图南曰："欲就分先生（华）①山（一）②半住可否？"图南曰："他人即不可，如公者吾当分半山相奉。然公方有宦职，未可释此，其势如家人张筵，笙歌鼎沸，忽庖中火起，待公救之，岂可不赴？"赠之诗曰：〕③"自吴入蜀是寻常，歌舞筵中救火忙。乞得金陵养闲散，也须多谢鬓边疮。"始皆不喻，后忠定镇杭益④，晚年发疮于脑，⑤〔不瘥，乞金陵，悉如其诗。大中祥符七年乙卯七月二十日终。〕⑥（《总龟》前三十一、《丛话》前二十五、《诗林》四、《乐趣》四、《宋纪》五、《全五代诗》十七） 

　　案：此则出《梦溪笔谈》卷二十。胡仔《渔隐丛话》谓："余考《三朝正史·张咏传》：真宗时，咏再任升州，头疮甚，上悯之，代还；不能朝谒，复求领郡，命知陈州，卒。则《西清诗话》之言是也。其《古今诗话》以谓移守金陵遂薨，非也。" 

　　---------------- 
　　①《青箱杂记》有"华"字。 
　　②《青箱杂记》有"一"字。 
　　③《丛话》、《诗林》、《宋纪》、《全五代诗》无"遂欲隐华山"至此诸语；作"图南赠诗一绝"。 
　　④"益"原作"盖"，据《丛话》、《梦溪笔谈》诸书改。 
　　⑤《诗林》、《宋纪》"脑"作"鬓"。 
　　⑥《丛话》、《诗林》、《宋纪》、《全五代诗》无"不瘥"至此诸语；作"移守金陵遂薨"。 

　　二七二、滕倪诗 
　　滕倪苦〔心为〕①诗，宗人滕郎中守吉州，住谒之，会秋试，告别为诗云："秋风②江上别旌旗，故国无③家泪欲垂。千里未知投足地④，前程应⑤是听猿啼。⑥误攻文字身空老，却返渔樵计已迟。羽翼凋零归⑦不得，丹青⑧无路接差⑨池。"守得诗云："此生不与子相见。"别后卒于旅邸。倪又有诗云："白发不知⑩容相国，也同闲客满头生。"又《题鹭鸶障子》云："映水有深意，见人无惧心。"（《总龟》前三十一） 

　　案：此则见《云溪友议》。 

　　---------------- 
　　①《云溪友议》有此二字；《唐纪》五十九"为"下更有"新"字。 
　　②《云溪友议》"风"作"初"。 
　　③《云溪友议》"无"作"有"。 
　　④《唐纪》、《全唐诗》十八"地"作"处"。 
　　⑤《云溪友议》、《唐纪》、《全唐诗》"应"作"便"。 
　　⑥《云溪友议》、《唐纪》、《全唐诗》"啼"作"时"。 
　　⑦《唐纪》、《全唐诗》"归"作"飞"。 
　　⑧《唐纪》、《全唐诗》"青"作"霄"。 
　　⑨《云溪友议》"差"作"瑶"。 
　　⑩《云溪友议》、《唐纪》．《全唐诗》"知"作"能"。 

　　二七三、床下诵诗 
　　孟津诗人李渎①字长源，一日自孟津访魏仲先，曰："数宿前有人在床下，诵曰：'行到水穷处，未知天尽时。'予斥其误，曰：'岂非"坐看云起时"耶？'答曰：'此云安能起也？'〔又非梦寐，亟窥之空无一物。〕②兹必死期〔先报〕，③故来相别。"痛饮数日而卒。（《总龟》前三十一） 

　　案：此则出《玉壶清话》卷七。 

　　---------------- 
　　①"渎"，原作"读"，以其字"长源"之义求之，似应作"渎"，据《玉壶清话》改。 
　　②《玉壶清话》有此数语。 
　　③《玉壶清话》有此二字。 

　　二七四、丁晋公总章圣陵事 
　　丁晋公总章圣陵事，翰林学士李维①，援其亲识为挽郎，恳请于晋公曰："更在陶鉒。"②丁应声曰："隔鉒③复陶铸，斋郎又挽郎。"〔维对曰：〕④"自然堪下泪，⑤何必到斜阳。"⑥未几丁败。（《总龟》前三十二） 

　　案：此亦见《湘山野录》卷下，惟《湘山野录》谓李维请免其子挽铎之执，丁允之，李遂拜谢，戏谓丁曰："昨日并今日，斋郎与挽郎。"盖言两日伺之。丁应声曰："自然堪下泪，何必更残阳。"......不数日遂出，未及洛而南迁，下泪之谶也。 

　　---------------- 
　　①《湘山野录》"维"作"淮"。 
　　②《国老谈苑》"鉒"作"铸"。 
　　③《国老谈苑》"隔鉒"作"陶铸"。 
　　④《国老谈苑》有此三字。 
　　⑤《国老谈苑》"下泪"作"泪下"。 
　　⑥《国老谈苑》"到斜阳"作"更残阳"。 

　　二七五、张唐卿登科题壁诗 
　　张唐卿进士第一人登科，期集于兴国寺，题诗句于壁曰："一举首登龙虎榜，十年身到凤凰池。"有人续云："君看姚晔并梁固，不得朝官未可知。"后果终于京官。（《总龟》前三十二、《宋纪》十三） 

　　案：此则出《梦溪笔谈》卷二十三。 

　　二七六、赵渭南 
　　赵嘏尝有诗云："早晚粗①酬身事了，水边归去一闲人。"止于渭南尉，以其精于诗，时谓之赵渭南，如韦苏州云。（《总龟》前三十二） 

　　案：此则出《摭言》卷十五。 

　　---------------- 
　　①《全唐诗》二十"粗"作"相"。 

　　二七七、白首同归 
　　孙秀既恨石崇不与绿珠，又憾潘岳昔日遇不以礼，复遭遇晋武帝，遂同日收石崇、欧阳坚、潘岳送市。石谓潘曰："安仁复尔耶？"潘曰："可谓白首同归也。"潘《金谷集》云："投分寄石友，白首①同所归。"亦其谶也。（《总龟》前三十二） 

　　---------------- 
　　①"首"，原作"日"，据《晋书·潘岳传》改。 

　　二七八、百姓歌庾亮 
　　庾亮出石头城，百姓歌于岸上，曰："庾公上武昌，翩翩如飞鸟。庾公还扬州，白马牵旒旐。"果寻卒。（《总龟》前三十二） 

　　案：《太平广记》一百四十一引此作《世说新书》，今《世说新语》无此则。考此歌见《晋书·五行志》。 

　　二七九、来鹏诗谶 
　　来鹏诗思清丽，章岫尚书〔常〕①爱其才，〔后〕②游蜀，夏课卷中有云："一夜绿荷风剪破，赚他秋雨不成珠。"识者以为不祥，是年果失志。③（《总龟》前三十二） 

　　案：此则见《北梦琐言》七。 

　　---------------- 
　　①《唐纪》五十六无"常"字。 
　　②《唐纪》有"后"字。 
　　③《唐纪》作"随秋赋而卒"，《北梦琐言》作"不随秋赋而卒于通议郎"。 

　　二八○、丁晋公诗谶 
　　丁晋公自崖召还，有《寄友人诗》曰："九万里鹏重①出海，一千年鹤再归巢。"②句徤意清。然议者曰："谓鹏处于海为得地，出海则失水；鹤返其巢，则不能翱翔矣。"卒如其说。又扈从东封，尝闻奈何黑水人间阴狱，也感其事而为诗，曰："黑水溪旁聊驻马，奈何岸上试回头。高崖昏处是阴狱，须信人生到此休。"非佳兆也。（《总龟》前三十二） 

　　---------------- 
　　①《东轩笔录》三"重"作"容"。 
　　②《东轩笔录》"再归巢"作"许归辽"。 

　　二八一、丁晋公诗谶之二 
　　丁晋公为侍中时，尝作诗曰："千金家累非良宝，一品官高是强名。"未几夺爵，籍没。初释褐为饶倅，同年白稹为判官。稹一日以片纸假缗伍缳于公。公笑曰："榜下新婚，京国富室，岂无半千质物耶？惧我挽之，故矫耳。"于简尾书一绝戏之曰："欺天行当吾何有？立地机关子太乖。五百青蚨两家阙，赤洪崖打白洪崕。"①朱崕之行兆于此。（《总龟》前三十二） 

　　案：此则亦见《湘山野录》卷下。 

　　---------------- 
　　①《湘山野录》作"白洪崖打赤洪崖"。 

　　二八二、郑毅夫诗谶 
　　郑毅夫罢禁林，行次南都，遇雨为二篇，曰："雨声飘断忽南去，云势旋生从北流。应料①凉风消息近，②萧萧已在树③梢头。"又曰："榴④火烧空未拟⑤休，⑥忽惊快⑦雨破清⑧秋。晚云淡淡⑨趂落日，⑩只到⑾楚江南岸头。"僧文莹见之，讶其气不振，解钱塘赴青社，卒楚州。（《总龟》前三十二） 

　　案：此则亦见《玉壶清话》卷七。《玉壶清话》又有二诗为《题僧文莹所居壁》及《题余杭郡阁诗》。 

　　---------------- 
　　①《玉壶清话》"应料"作"料得"。 
　　②《玉壶清话》"近"作"好"。 
　　③《玉壶清话》"树"作"柳"。 
　　④《玉壶清话》、《渑水燕谈录》七"榴"作"老"。 
　　⑤《渑水燕谈录》"拟"作"肯"。 
　　⑥《玉壶清话》"休"作"收"。 
　　⑦《玉壶清话》"快"作"急"。 
　　⑧《玉壶清话》、《渑水燕谈录》"清"作"新"。 
　　⑨《玉壶清话》、《渑水燕谈录》均作"浓淡"。 
　　⑩《玉壶清话》"趂落日"作"落日下"；《渑水燕谈录》作"白日下"。 
　　⑾《玉壶清话》、《渑水燕谈录》"到"作"在"。 

　　二八三、崔勉诗谶 
　　崔玄谏议有子名勉，与赵叔平同年登第，转大理评事，过天津桥坠马。时集贤韩公，与赵同为开封府推官。韩，崔婿也，闻其坠马，遽往眂之。但呕血不止，数日，馆于韩舍，因作诗曰："身随花露重，命逐藕丝轻。明朝风雨霁，归路在三清。"明日果卒，时有微风细雨。（《总龟》前三十二） 

　　二八四、卢多逊签兆 
　　卢多逊方丱角，其父携就云阳观小学，与群儿见废坛上有古签一筒，竞往抽之为戏。多逊尚未识字，抽一签归示其父，词曰："身出中书堂，须因天水白。登仙五十二，终为蓬岛①客。"父见之，颇意以为吉兆。迨作相，与秦王事故败，始因遣堂吏赵白，遂窜南荒，卒于朱崕，年五十二，无一字之差。（《总龟》前三十二） 

　　案：此则见《玉壶清话》卷三。 

　　---------------- 
　　①《玉壶清话》"岛"作"海"。 

　　二八五、任玠梦中和诗成谶 
　　蜀人任玠字温如，晚寓宁州府宅，一夕梦一山叟贻诗曰："故国路遥归去来"，玠和之曰："春风天远望不尽。"既觉，自笑曰："吾其死乎？"数日，不疾而卒。（《总龟》前三十三） 

　　案：此则亦见《渑水燕谈录》卷六。 

　　二八六、钟辐妻梦中唱酬 
　　金陵才士钟辐，少年气豪，一老僧见之，相曰："公登第则家破。"时樊若水爱辐之才，以女妻之。及燕尔，应诏洛中，果中甲科。由是任放，携一女奴青箱过华州蒲城。其宰乃辐故人，延留累日。一夕盛暑登县楼，痛饮而寝，梦妻樊氏以诗一首示生，云："楚水中①如镜②，双双白鹭③飞。④金陵几多地，一去不思⑤归。"生梦中愧谢答诗，曰："还吴东下过蒲城，⑥城⑦上清风酒半醒。想得到家春欲⑧暮，海棠千树已⑨凋零。"既悟，感其事，因趣装归，至采石渡，青箱心痛，暴卒。生匆匆藁葬于新坟之侧，洎至家，庭户閴然，妻亡已数月，询之亲邻，樊亡之日，乃梦于登县楼之夕也。青箱葬处乃樊之茔地尔，不植他木惟海棠数株，正符诗意。钟叹曰："老僧之说信哉。"终身不仕，隐于终山，著书养气，年八十而终。⑩（《总龟》前三十三） 

　　案：此则亦见《江南野录》及《湘山野录》卷中、《乐善录》上。 

　　---------------- 
　　①《太平广记》二百七十九引《闻奇录》亦以为苏检事。此句"中"作"平"。 
　　②《湘山野录》、《乐善录》作"平如练"。 
　　③《江南野录》、《湘山野录》、《乐善录》"鹭"作"鸟"。 
　　④《太平广记》作"周回白鸟飞"。 
　　⑤《太平广记》"思"作"知"；《江南野录》、《湘山野录》、《乐善录》作"言"。 
　　⑥《太平广记》作"还吴东去下澄城"。 
　　⑦《太平广记》、《湘山野录》"城"作"楼"。 
　　⑧《太平广记》、《湘山野录》"欲"作"已"。 
　　⑨《江南野录》、《湘山野录》"已"作"欲"。 
　　⑩原注："《臆说》谓钟辐为苏检，青箱为小青"。 

　　二八七、卢献卿梦人赠诗 
　　范阳卢献卿，大中年举进士，连不中第，薄游衡、湘间，至郴而病。梦人赠诗，曰："玉①筑郊原古，青山为②四邻。扶疏绕台木，③寂寞独归人。"踰旬乃卒，郴守为葬之近郊，果以夏初入窀穸。（《总龟》前三十三） 

　　案：此则出孟棨《本事诗》。 

　　---------------- 
　　①《本事诗》"玉"作"卜"。 
　　②《本事诗》"为"作"唯"。 
　　③《本事诗》"木"作"树"；《太平广记》一四四引《本事诗》作"屋树"。 

　　二八八、关永言迷仙引曲 
　　石曼卿尝于平阳会中代作《寄尹师鲁》一篇曰："十年一梦花空委，依旧河山①损桃李。鸣声北去燕南②飞，高楼日日春风里。眉黛③石州山对起，娇波泪落妆如洗。汾河不断天④南流，天色无情淡如水。"曼卿死后数日，关永言⑤梦曼卿曰："延年平生作诗多矣，常以为《平阳代意篇》最得意，而世人少称之，能令余此诗传于世者，在永言耳。"永言乃增其词为曲，度以《迷仙引》，于是人争歌之。他日梦曼卿致谢焉。曲云："春阴霁。岸柳参差，袅金丝细。画阁昼眠莺唤起。烟光媚，燕燕双高引愁人如醉。慵缓步眉敛金铺倚。嘉景易失，懊恼韶光改。花空委，忍猒猒地，施朱粉，临鸾鉴，腻香销减。摧桃李，独自个凝睇，暮云暗摇山翠。天色无情，四远低垂淡如水。离恨托征鸿寄，旋娇波暗落相思泪，妆如洗。向高楼，日日春风里，悔凭阑芳草人千里。"（《总龟》前三十三） 

　　案：此则亦见《渑水燕谈录》卷七，惟无《迷仙引》曲词。又此调与柳永词亦不同。 

　　---------------- 
　　①《渑水燕谈录》七"河山"作"山河"。 
　　②《渑水燕谈录》"南"作"西"。 
　　③《渑水燕谈录》"黛"作"比"。 
　　④《渑水燕谈录》"天"作"水"。 
　　⑤《渑水燕谈录》作"关咏字永言"。"永"，《总龟》原作"水"，误。 

　　二八九、富郑公梦兆 
　　富郑公早年尝梦青州王相公以往事相托。公曰："相公德被生民，当延遐寿，何遽及此。"后二年，罢相，知郓州，辟郑公为倅。到任月余，有大星陨于宅园。家人怪之，相告曰："后月当见。"不①至后月薨。郑公为治丧事，故郑公挽词曰"道德被生民"，与当年梦中符契。（《总龟》前三十五） 

　　---------------- 
　　①"不"字当误。 

　　二九○、章碣刺邵安石诗 
　　邵安石，连州人。高湘侍郎南迁归朝，途经连江，安石以所业投之，遂见知，同至辇下。湘知贡举，安石擢第，诗人章碣赋《东都望幸诗》刺之曰："懒修珠玉①上高台，眉目连娟幸②不开。纵使东巡也无益，君王自带③美人来。"（《总龟》前三十三、《乐趣》十五） 

　　---------------- 
　　①《唐纪》六十一、《全唐诗》二十五"玉"作"翠"。 
　　②《唐纪》、《全唐诗》"幸"作"恨"。 
　　③《唐纪》、《全唐诗》"带"作"领"。 

　　二九一、泗州僧伽塔诗 
　　泗州僧伽塔，人多云其下真身也。塔后有阁。记兴国中初塑事甚详。退之诗云："火烧水转扫地空"，则真身之焚久矣。塔本般匠所建，①俗言塔顶为天门。苏国老有诗云："上到天门最高处，不能容物只容身。"盖讥在位者。（《总龟》前三十五） 

　　案：此则出《中山诗话》。 

　　---------------- 
　　①《中山诗话》"般匠所建"作"喻都料造"。 

　　二九二、吴武陵赃败题诗 
　　吴武陵有文而好讦，①尝以赃败，广州吏治殊不假贷，题诗路左壁②曰："雀儿来往③飏风高，下视鹰④鹯意气豪。自谓能生千里翼，黄昏依旧入⑤蓬蒿。"（《总龟》前三十五） 

　　案：此则出孟棨《本事诗》。 

　　---------------- 
　　①《唐纪》四十三"好讦"作"强悍"。 
　　②《本事诗》"壁"作"佛堂"。 
　　③《本事诗》、《唐纪》、《全唐诗》"往"作"逐"。 
　　④"鹰"，原作"莺"，据《本事诗》改。 
　　⑤《唐纪》、《全唐诗》"人"作"委"。 

　　二九三、薛逢诗 
　　唐王铎、杨收皆薛逢同年。收作相，逢有诗曰："须知金印朝天客，同是沙堤避路人。威凤遇①时皆②瑞圣，应③龙无水护通神。"收闻之，怒。王铎作相，逢又有诗曰："昨日鸿毛万钧重，今朝山岳一毫④轻。"铎又怒。（《总龟》前三十五） 

　　案：此则出《旧唐书·文苑·薛逢传》。 

　　---------------- 
　　①《旧唐书》一百六十、《唐纪》五十九、《全唐诗》二十"遇"作"偶"。 
　　②《唐纪》、《全唐诗》"皆"作"因"。 
　　③《旧唐书》"应"作"潜"。 
　　④《旧唐书》"毫"作"尘"。 

　　二九四、一个祢衡容不得 
　　罗隐与桐庐章鲁风齐名。钱武肃崛起，以鲁风善笔札，召为表奏孔目官。①鲁风不就，执之。后以罗隐为钱塘令，惧而受命。因宴献②诗云："一个祢衡容不得，思量黄祖谩英雄。"自是始厚之。（《总龟》前三十五、《全五代诗》六十七、《乐趣》八、《全唐诗话续编》上、王校《王五代》二、郑五代五） 

　　案：《全唐诗》二十四引《吴越备史》谓："隐初见钱镠，惧不见用，遂以所为《夏口诗》标于卷末云：'一个祢衡容不得，思量黄祖谩英雄。'镠览之大笑，因加殊遇。"与此所载不同。 

　　---------------- 
　　①《全唐诗话续编》无"官"字。 
　　②《全唐诗话续编》"献"作"赋"。 

　　二九五、嘲酒户修圣庙 
　　冯瀛王镇南阳，郡中宣圣庙坏，有酒户十余辈，投状乞修。瀛王未及判，有幕客题〔四句〕①状后云："槐影参差覆杏坛，儒门子弟②尽高官。却③教酒户重修庙，觉我惭惶也不④难。"瀛王遽罢其请，出己俸重修。（《总龟》前三十五、《乐趣》十五、《全五代诗》十、王校《王五代》一、《郑五代》二） 

　　---------------- 
　　①《五代诗话》无"四句"二字。 
　　②《郑五代》"子弟"作"弟子"。 
　　③《五代诗话》"却"作"若"。 
　　④《五代诗话》"不"作"大"。 

　　二九六、孙僅骊山诗 
　　孙僅给事镇永兴日，多作诗。时玉清昭应宫初成，孙作《骊山诗》云："秦帝墓①成陈胜起，明皇宫②就禄山来。"有人传于京师，以为讥时政。（《总龟》前三十五） 

　　案：此则出欧阳修《归田录》卷一。又王明清《玉照新志》引此则，仅言《诗话》，亦不举孙僅名。 

　　---------------- 
　　①《玉照新志》五"墓"作"宫"。 
　　②《玉照新志》"宫"作"殿"。 

　　二九七、头脑冬烘 
　　颜标，咸通中郑薰下状元及第。先是徐寇作叛，薰欲激劝忠烈，意标乃鲁公之后，故置之巍科。既而询其庙院，标曰："寒素京国无庙院。"薰始大悟。有无名子嘲曰："主司头脑太冬烘，错认颜标作鲁公。"（《总龟》前三十五、《乐趣》十五） 

　　案：此则出《摭言》卷八及十三。 

　　二九八、嘲张鹄蒋嶓句 
　　光启中，蒋嶓①以丹砂授韦中令，吴人张鹄有文而贫。或嘲之曰："张鹄只消千驮绢，蒋嶓惟用一丸丹。"（《总龟》前三十五） 

　　案：此则出《摭言》卷十三。 

　　---------------- 
　　①《全唐诗》三十二"嶓"作"蟠"。 

　　二九九、嘲少年登科 
　　苗①台符十六岁，张读十八岁，同年登科。为②郑〔薰少师〕③宣州幕，尝列题于西明寺之东庑。或窃注之曰："一双同④进士，两个阿孩儿。"（《总龟》前三十六） 

　　案：此则出《摭言》卷三。 

　　---------------- 
　　①"苗"原作"黄"，据《摭言》及《全唐诗》三十三校改。 
　　②《摭言》"为"作"佐"，上有"又同"二字。 
　　③《摭言》"郑"下有"薰少师"三字。 
　　④《摭言》、《全唐诗》"同"作"前"。 

　　三○○、咏红罗亭曲 
　　李煜作红①罗亭，四面栽红梅花，作艳曲歌之。韩熙载和云："桃李不须夸烂熳，已输了风吹一半。"时淮南已归周。（《总龟》前三十六） 

　　案：此则出《江邻几杂志》。 

　　---------------- 
　　①"红"原作"江"，据《江邻几杂志》改。 


　　三○一、赵嘏为帅夺妾诗 
　　赵嘏，浙人，有美妾，洎计偕，母不许携行。会上元①节，为鹤林之游，帅见之，掩为己有。明年，嘏荣归，以诗感之，曰："寂寞堂前日又薰，阳台去作不归云。当时②闻说沙叱利，今日青蛾属使君。"帅闻遣归。（《总龟》前三十六） 

　　---------------- 
　　①《唐纪》五十六"上元"作"中元"。 
　　②《全唐诗》二十"当时"作"从来"。 

　　三○二、李商隐题令狐绹厅 
　　李商隐依〔彭阳〕①令狐楚，以版奏受知。后其子绹有韦②平之拜，浸疏商隐。重阳日，义山造其厅事，留题云："十年泉下无消息，③九日樽前有所思。......郎君位重④施行马，东阁无因得⑤再⑥窥。"绹见之惭怅，扃闭此厅，终身不处。（《总龟》前三十六、《诗林》二） 

　　案：此则出《摭言》卷十一，亦见《北梦琐言》七。 

　　---------------- 
　　①《诗林》无"彭阳"二字。 
　　②《北梦琐言》七"韦"误作"常"。 
　　③《全唐诗》二十"消息"作"人问"。 
　　④《北梦琐言》"位重"作"官重"；《摭言》、《唐纪》五十三、《全唐诗》均作"富贵"。 
　　⑤《北梦琐言》"得"作"许"。 
　　⑥《唐纪》、《全唐诗》"得再"作"再得"，《摭言》作"更重"。 

　　三○三、罗隐刺袁筠诗 
　　袁①筠婚萧楚〔公〕②女，言定未几，擢进士第。罗隐以一绝刺之云："细看月轮还有意，定③知青桂近嫦娥。"（《总龟》前三十六） 

　　案：此则出《摭言》卷九。 

　　---------------- 
　　①《摭言》"袁"作"裴"。 
　　②《摭言》有"公"字。 
　　③《摭言》"定"作"信"。 

　　三○四、许洞嘲林和靖 
　　林和靖傲〔视〕①许洞，洞〔不喜，乃〕②作诗嘲之，云："寺里掇斋饥老鼠，林间咳嗽病③狝猴。豪民送物鹅伸颈，好客窥④门鳖缩头。"（《总龟》前三十六、《诗林》四） 

　　---------------- 
　　①《诗林》有"视"字。 
　　②《诗林》有此三字。 
　　③《诗林》"病"作"老"。 
　　④《诗林》"窥"作"临"。 

　　三○五、嘲章郇公出试题 
　　章郇公性简静，尝为开封府试官，出《人为天地心赋》，举子曰："先朝曾试。"遽别出一题，曰《教犹寒暑》。既非致思①，举子又上请此题出《乐记》，教乃乐教也，上在谅阴，而用乐事，恐非便。方纷纷不已。无名子作诗嘲曰："武成庙里沽良玉，夫子门前②弄簸箕。唯有主司③章得象，往来寒暑未④曾知。"时南庙试《良玉不琢》，国学试《良弓之子必学为箕赋》。（《总龟》前三十六） 

　　案：此则出《江邻几杂志》。 

　　---------------- 
　　①《江邻几杂志》作"既非已豫先杼轴"。 
　　②《江邻几杂志》"前"作"墙"。 
　　③《江邻几杂志》"主司"作"太常"。 
　　④《江邻几杂志》"未"作"不"。 

　　三○六、石鼎联句 
　　韩退之《弥明传》云："尝与文友会宿，有老道士形貌怪异，自通姓名，求宿，言论甚奇，既饮酒，众度其不能诗，因联句咏炉中石鼎①将以困之。首唱曰：'妙②匠琢山骨，刳中事调③烹。'至弥明，自云'不善俗书，人多不识'，乃遣人执笔砚，吟曰：'龙头缩囷蠢，豕腹胀膨脝。'坐客尽惊，会人思竭，不能复续。弥明连促之。坐中有叹④吟〔者〕，⑤其声凄苦，弥明句中侮之曰：'仍⑥于蚯蚓窍，更⑦作苍蝇声。'⑧须臾，倚壁睡，鼻息如雷，坐客异且畏之。"（《总龟》前三十六、《全唐诗话续编》上） 

　　案：此则出孟棨《本事诗》及《韩昌黎集·石鼎联句诗序》。《太平广记》五十五引此作《仙传拾遗》。 

　　---------------- 
　　①《本事诗》"鼎"作"罂"。 
　　②《昌黎集》二十一、《太平广记》"妙"作"巧"。 
　　③《昌黎集》、《太平广记》"调"作"煎"。 
　　④《本事诗》"叹"作"微"。 
　　⑤《本事诗》"吟"下有"者"字。 
　　⑥《昌黎集》"仍"作"时"。 
　　⑦《昌黎集》"更"作"微"。 
　　⑧《昌黎集》"声"作"鸣"。 

　　三○七、罗隐批新榜尾诗 
　　光化中，罗隐佐两浙幕，同院沈嵩①得新榜，封示隐。隐批一绝于纸尾曰："黄土原边狡兔肥，犬②如流电马如飞。灞陵老将无功业，犹忆当时夜猎归。"（《总龟》前三十六、《全唐诗话续编》上） 

　　案：此则出《摭言》卷十。 

　　---------------- 
　　①《唐纪》六十九"沈嵩"作"沈山松"。 
　　②《摭言》、《唐纪》"犬"作"矢"。 

　　三○八、名场崄巇 
　　贞元中，①太府卿韦渠牟、金吾李齐运皆宠贵，荐人多得名位。时刘师老、②穆寂皆应科目，渠牟主穆寂，齐运主师老。会齐运〔朝〕③对，顺宗嗟其嬴弱，许以致仕而归。师老失据。无名子曰："太尉④朝天升穆老，尚书倒地落刘师。"⑤刘禹锡曰："名场崄巇如此。"（《总龟》前三十六、《唐纪》四十八） 

　　---------------- 
　　①《唐纪》"中"作"元年"。 
　　②《唐纪》"师老"作"老师"。 
　　③《唐纪》有"朝"字。 
　　④《全唐诗》三十二"太尉"作"大府"。 
　　⑤《唐纪》、《全唐诗》"师"作"郎"。 

　　三○九、卢肇竞渡诗 
　　卢肇、黄颇皆宜春人，颇富于财，而肇苦贫，与颇同赴举，复同日登途，郡守独饯颇于邮亭而遗肇。明年，肇状元登第归，郡守会肇看竞渡。肇即席作诗，曰："向道是龙刚不信，果然夺得锦标归。"太守大惭。（《总龟》前三十六、《乐趣》十五） 

　　案：此则出《摭言》卷三。 

　　三一○、韦蟾嘲驿舍题名 
　　韦蟾左丞至长乐驿，①见李玚②给事题名，因书其侧云："渭水春山照③眼明，希仁④何事寡诗情？只⑤应学得虞姬婿，书字才能纪姓名。"（《总龟》前三十六） 

　　案：此则出《摭言》卷三及十三。 

　　---------------- 
　　①《摭言》作"昭历县楼"。 
　　②《摭言》、《唐纪》五十八、《全唐诗》二十一"玚"均作"汤"，一作"炀"。 
　　③《摭言》"春山照"作"秦山豁"。一作"秦川拂"。 
　　④《唐纪》"希仁"作"笑人"。 
　　⑤《摭言》"只"作"多"。 

　　三一一、名纸生毛 
　　刘鲁风，江西投①所知，为典谒②所阻，因得一绝曰："万卷书生刘鲁风，烟波千③里谒文公。④无钱乞与韩知客，名纸生毛⑤不为⑥通。"（《总龟》前三十六） 

　　案：此则出《摭言》卷十。《郑五代》五引此作《总龟》。 

　　---------------- 
　　①《唐纪》五十八"投"下有"谒"字。 
　　②《唐纪》"谒"作"客"。 
　　③《摭言》、《唐纪》、《全唐诗》十九"千"作"万"。 
　　④《摭言》、《唐纪》、《全唐诗》"公"作"翁"。 
　　⑤《摭言》、《唐纪》、《全唐诗》"生毛"作"毛生"。 
　　⑥《唐纪》"为"作"肯"。 

　　三一二、登庸衣钵 
　　范鲁公质举进士，和相凝爱其程文，以自登第旧在十三人，谓鲁公曰："公之词业合在甲选，暂屈为十三人①，传老夫衣钵可乎？"鲁公谢之。后果至宰相，亦②且相继。门生有献诗者云："从此庙堂添故事，登庸衣钵亦相传。"（《总龟》前三十六、《乐趣》七） 

　　案：此则出《玉壶清话》卷六，《邵氏闻见前录》卷七，亦见《渑水燕谈录》卷六。又施注《苏诗》二十八引此作《古诗话》。 

　　---------------- 
　　①原作"暂屈十三人之"，当有脱字，据《玉壶清话》校改。 
　　②《渑水燕谈录》"亦"作"尽"。 

　　三一三、嘲朝士寄书 
　　李郁①尚书为荆南从事，有朝士寄书，字体殊恶。李寄诗曰："华缄千里到荆门，章草纵横任意论。应笑钟张虚用力，却教羲献谩②劳魂。惟堪爱惜为珍宝，不敢留传示③子孙。深荷故人相爱④处，天行时气许教吞。"言堪作符也。（《总龟》前三十六） 

　　---------------- 
　　①《全唐诗》三十二"郁"作"都"。 
　　②《全唐诗》"谩"作"枉"。 
　　③《全唐诗》"留传示"作"传留误"。 
　　④《全唐诗》"爱"作"厚"。 

　　三一四、贾岛题裴晋公池亭诗 
　　贾岛狂狷行薄，执政恶之，故不与选。裴晋公于兴化作池亭，岛诗曰："破却千家作一池，不栽桃李种蔷薇。蔷薇花榭①秋风起，②荆棘满庭公③始知。"人皆恶其不逊。（《总龟》前三十七） 

　　案：此出孟棨《本事诗》。 

　　---------------- 
　　①《本事诗》、《唐纪》、《全唐诗》二十一"榭"作"落"。 
　　②《本事诗》"起"作"后"。 
　　③《本事诗》、《唐纪》、《全唐诗》"公"作"君"。 

　　三一五、夏英公燕雀诗 
　　胡旦秋监性褊躁，丧明，居襄阳，屡讥郡政。夏英公常师事之，及公贵达，胡尚以青衿视公。公出镇襄阳时，一造焉。一日谓公曰："读书乎？""郡事少暇，比只作得一《燕雀诗》。"胡曰："试举之。"曰："燕雀纷纷出乱麻，汉江西畔使君家。空堂自恨无金弹，任尔啾啾到日斜。"〔胡颇觉，〕①自尔少戢。（《总龟》前三十七） 

　　案：此则出《湘山野录》卷上。 

　　---------------- 
　　①《湘山野录》有此三字。 

　　三一六、李觏嘲陈烈诗 
　　蔡君谟守福唐，会李太伯与陈烈于望海亭，以歌者侑酒。方举板一拍，陈惊怖越席，攀木踰垣而去。李作诗曰："七闽山水掌中窥，乘兴登陆到①落晖。谁在画桥②沽酒处，几多鸣橹趂③潮归。晴来海色依希见，醉后乡心积渐微。山鸟不知红粉乐，一声檀板便惊飞。"盖讥其矫也。（《总龟》前三十七） 

　　案：此则出《湘山野录》卷下，亦见《道山清话》。 

　　---------------- 
　　①《道山清话》"到"作"对"。 
　　②《湘山野录》"桥"作"帘"；《道山清话》作"楼"。 
　　③《道山清话》"趂"作"送"。 

　　三一七、梅圣俞谢送鹅诗 
　　梅圣俞过扬州，宋公序送鹅，作诗谢云："尝游凤池上，曾食凤池萍。乞与江湖客，从交养素翎。"公序得诗不怿。（《总龟》前三十七） 

　　三一八、张献图嘲贪污 
　　张献图主簿，颍人，善嘲谑，以老榜得班行，寄书于家人曰："汝作鸾孤，我为奉职不忝矣。"又讥州县官之贪污者云："捧头旧血添新血，箧里黄金压白金。"（《总龟》前三十八） 

　　三一九、巧对数联 
　　太宗时，进士同年有数人名似姓者，或有取以为诗云："郭郑郑东东野绛，马张张夏夏侯璘。"熙宁中有崔度、崔公度，王诏、王子诏，①皆的对也。又有章君陈，陈君章二人未有似者。唐东方虬欲为西门豹作对，亦当时好事者为此对耳。给事中马子山，穆王八骏，有山子马。王丞相云："马子山骑山子马"，莫有对者。相传久之，有姓钱人为衡水令，罢归，或取以为对云："钱衡水盗水衡钱。"钱闻之变色。或者对云："吾正欲作对耳，非有实也。"（《总龟》前三十八） 

　　案：此则出《中山诗话》。 

　　---------------- 
　　①《中山诗话》"诏"均作"韶"。 

　　三二○、郑谷鹧鸪诗 
　　《云台集》有郑谷《鹧鸪》全篇云："暖戏烟芜锦翼齐，品流应得近山鸡。雨昏青草湖边过，花落黄陵庙里啼。游子每①闻征袖湿，佳人才唱翠眉低。相呼相唤②湘江阔，苦竹丛深春日西。"（《总龟》前三十九） 

　　案：此则当与前一○《郑鹧鸪》条合为一条。 

　　---------------- 
　　①《全唐诗》二十五"每"作"乍"。 
　　②《全唐诗》"唤"作"应"。 

　　三二一、沈存中鼓吹凯旋曲 
　　鼓吹部中有拱辰管，即古〔人〕①之叉手管也。太宗赐今名。边军捷回，则连队抗声凯旋，乃古之遗音。其词往往皆市井鄙俚语。沈存中在鄜延时制十数②曲，令士卒歌之云："先取西山③十二州，别分子将到④衙头。始⑤看秦塞低如马，渐见黄河直北流。""天威卷地过黄河，万里羌人尽汉歌。莫堰横山倒流水，从教西去作恩波。""马尾胡琴随汉车，曲声犹自怨单于。彤⑥弓莫射云中雁，归雁如今不寄书。""旗队浑如锦绣堆，银装背傀打球⑦回。先教净扫安西路，待向河源饮马来。""灵武西凉不用围，番家总待纳王师。城中半是山⑧西种，犹有当时干⑨吃儿。"（《总龟》前四十） 

　　案：此则出《梦溪笔谈》卷五。 

　　---------------- 
　　①《梦溪笔谈》五无"人"字。 
　　②《梦溪笔谈》"十数"作"数十"。 
　　③《梦溪笔谈》"西山"作"山西"。 
　　④《梦溪笔谈》"到"作"打"。 
　　⑤《梦溪笔谈》"始"作"回"。 
　　⑥《梦溪笔谈》"彤"作"弯"。 
　　⑦《梦溪笔谈》"球"作"回"。 
　　⑧《梦溪笔谈》"山"作"关"。 
　　⑨《梦溪笔谈》"干"作"轧"。 

　　三二二、太白菩萨蛮词 
　　鼎州沧水驿有《菩萨蛮》云："平林漠漠烟如织，寒山一带伤心碧。暝色入高楼，有人楼上愁。玉梯空泞立，宿鸟①归飞急。何处是归程？长亭更②短亭。"曾子宣家有《古风集》，此词乃太白作也。（《总龟》前四十、《玉屑》二十、《乐趣》十六） 

　　案：此则出《湘山野录》卷上。 

　　---------------- 
　　①《湘山野录》"鸟"作"雁"。 
　　②《湘山野录》"更"作"连"。 

　　三二三、御选句图 
　　刘综学士出镇并门，两制馆阁，皆以诗饯其行，因进呈章圣，深究诗雅。时方竞尚西昆体，垛裂雕篆，亲以御笔，选其平淡者得八联。句云："夙驾都门晓，凉风苑树秋。"（晁迥）"秋声和暮角，膏雨逐行轩。"（李维）"置酒军中乐，闻笳塞上情。"（钱惟演）"关榆渐落边鸿度①，劝到②刘郎酒十分。"（杨亿）"塞垣古木含秋色，祖帐行尘起夕阳。"（朱巽）"汾水冷光摇画戟，蒙山秋色锁层楼。"（孙僅）"河朔雪深思爱日，并门春暖咏《甘棠》。"（王贻永）"极目关河③高倚汉，顺风雕鹗远凌秋。"（刘筠）章圣谓综曰："并门，唐时皆将相出镇，凡之官，遣从事以题咏作宠其行，多刻诸道宫佛寺，纂集编制，久不闻有是作也。"后综写为御选句图，立于晋祠。（《总龟》前四十一、《乐趣》十三） 

　　案：此则出释文莹《玉壶清话》一。 

　　---------------- 
　　①《玉壶清话》"度"作"过"。 
　　②《玉壶清话》"劝到"作"谁劝"。 
　　③《玉壶清话》"河"作"山"。 

　　三二四、送朱昂诗 
　　朱昂字举之，扬历清贵二十年，晚为工部侍郎，恳求归荆南，踰年方允。时方剧暑，恩旨曲留，许秋凉始行。吴淑赠行诗云："汉殿夜凉初阁笔，诸宫秋晚得悬车。"锡宴玉津园中，传旨令赋诗为送。李维丞旨云："清朝纳禄犹强健，白首还家正太平。"陈文惠云："部吏百衔通爵里，从兵千骑过荆门。"弟恊亦同时隐，皆享眉寿，谓之渚宫二疏。（《总龟》前四十一） 

　　案：此则见《渑水燕谈录》。 

　　三二五、冷潮阳诗送红线 
　　唐节度使薛嵩有人献小鬟，十三岁，左右手俱有纹，隐若红线，因号为红线。十九年方辞嵩去，不可留，乃饯别，请坐客冷潮阳作诗曰："采菱歌罢①木兰舟，送客魂消百尺楼。还似洛妃乘雾去，碧云②无际水长③流。"（《总龟》前四十一） 

　　案：事见杨巨源《红线传》及《甘泽谣》。 

　　---------------- 
　　①《全唐诗话》二、《唐纪》三十、《全唐诗》十一、《甘泽谣》"罢"作"怨"。 
　　②《红线传》、《甘泽谣》、《全唐诗话》、《唐纪》、《全唐诗》"云"作"天"。 
　　③《甘泽谣》、《全唐诗话》、《唐纪》"长"作"束"，《全唐诗》作"空"。 

　　三二六、徐月英作诗送人 
　　江淮间有妓徐月英，作诗送人曰："惆怅人间万事违①，两人同去一人归。生憎平望亭前月②，忍照鸳鸯相背飞。"（《总龟》前四十一） 

　　案：此则出《北梦琐言》卷九。 

　　---------------- 
　　①《唐纪》七十九"违"作"非"。 
　　②《唐纪》、《全唐诗》二十九"月"作"水"。 

　　三二七、韦皋赠玉箫诗 
　　崔涯者，吴楚狂生，与张祜齐名。其妻雍氏子荆宝有女青衣曰玉箫，才十岁，常令侍韦。姜入关，家属不行，韦乃从归头陀寺。荆宝遣玉箫往来，年稍长，乃与韦欢。后为廉使陈常侍发遣归，舟人趣行，乃以书别荆宝。荆宝与玉箫同至，相约曰：远不踰六七年当取玉箫归。因留玉箫指环一枚，并诗曰："黄雀衔来已数春，别时难曾①赠家②人。长江不见双鱼③至，为遣相思梦入秦"。（《总龟》前四十一） 

　　案：此当是二事误合为一。考《唐诗纪事》五十二云："崔涯吴楚人，与张祜齐名。其妻雍氏乃雍秘校之女，夫妇相欢，而涯不礼其妻父，妻父不平之，夺其女为尼。涯不得已为诗留别，曰：'陇上泉流陇下分，断肠呜咽不堪闻。嫦娥一入月中去，巫峡千秋空白云。'"此为崔涯事。又卷四十八云："韦皋少游江夏，止于姜使君之馆，有小青衣曰玉箫，才十许岁，常侍皋。皋后告别与约后会，因留玉指环一枚，并诗寄情云：'黄雀衔来已数春，别时留解赠佳人。长江不见鱼书至，为遣相思梦入秦。'"此韦皋事。《诗话总龟》盖误合为一也。又案：玉箫事出《云溪友议》。《云溪友议》谓："姜氏孺子曰荆宝，荆宝有小青衣曰玉箫。"因知此节崔涯数语，全与此文无涉，以脱误过多，故不校改。 

　　---------------- 
　　①《云溪友议》"难曾"作"留解"。 
　　②《云溪友议》"家"作"佳"。 
　　③《云溪友议》"双鱼"作"鱼书"。 

　　三二八、盛小丛 
　　李纳①尚书夜登越城楼，闻歌曰："雁门山上雁初飞。"其声激切。公召至，乃去籍之妓盛小丛也。梁园供奉南不嫌女甥，所唱者，乃不嫌昔所授也。崔元范自幕府拜侍御史，饯于鉴湖光候亭，命小丛歌饯坐客，各赋诗送之。李尚书曰："绣衣奔命去情多，南国家人敛翠娥。曾向教坊听国乐，为公重唱盛丛歌。"崔御史曰："羊公留宴岘山亭，洛浦高歌午夜清。②独向柏台为老吏，可怜林木响余声。"杨判官曰："燕赵能歌有几人？落③花回雪似含嚬。声④随御史匹⑤归去，谁伴文翁过⑥九春。"彦升⑦曰："莲府才为绿水宾，忽乘骢马入咸秦。为公⑧唱作《西河⑨调》，日暮偏伤去住人。"卢邺文使曰："何郎戴豸⑩别贤侯，更吐歌珠宴庾楼。莫道江南不同醉，即陪舟楫上京游。"⑾举子高湘曰："谢安春渚饯名卿，⑿千里仁风一扇清。歌黛惨时方酩酊，不知公⒀子重飞觥。"卢溵处士曰："乌台上客紫髯⒁公，共捧天书静鉴⒂中。桃叶⒃不须歌《白苎》，耶溪日暮⒄起樵风。"崔下句云："独向柏台为老吏"，皆曰御史即其任也，何老于柏台？众请改之。崔曰："某但止于此任，宁望九迁乎？"是年秋鞫狱谯中而卒，是终于柏台之任也。（《总龟》前四十一） 

　　---------------- 
　　①《唐纪》五十九、《全唐诗》二十九"纳"作"讷"。 
　　②《唐纪》"午夜清"作"五夜情"。 
　　③《唐纪》"落"作"为"。 
　　④《唐纪》"声"作"频"。 
　　⑤《唐纪》"匹"作"西"。 
　　⑥《唐纪》"过"作"怨"。 
　　⑦《唐纪》"升"作"卿"。 
　　⑧《唐纪》"公"作"君"。 
　　⑨《唐纪》"河"作"歌"。 
　　⑩《唐纪》"戴豸"作"载酒"。 
　　⑾《唐纪》"游"作"沟"。 
　　⑿《唐纪》五十九、《全唐诗》二十一"名卿"作"袁宏"。 
　　⒀《唐纪》"公"作"父"。 
　　⒁《唐纪》"紫髯"作"绣衣"。 
　　⒂《唐纪》"鉴"作"镜"。 
　　⒃《唐纪》"叶"作"朵"。 
　　⒄《唐纪》"日暮"作"暮雨"。 

　　三二九、张又新牡丹诗 
　　张又新郎中，与杨虔州友善，杨妻李氏，即庸①相之女，有德无色。杨未尝介意。张尝语杨曰："我少年擅美名，不复仕宦②，惟得美室平生足矣。"既成婚，殊失所望。乃作《牡丹诗》云："牡丹一朵值千金，将为后③来色最深。今日满园④开似雪，一生辜负看花心。"（《总龟》前四十二、《乐趣》十三） 

　　---------------- 
　　①《本事诗》"庸"作"墉"。 
　　②《本事诗》"不复仕宦"作"不忧仕矣"。"复"当作"忧"。 
　　③《唐纪》四十、《全唐诗》十八"后"作"从"。 
　　④《本事诗》、《唐纪》、《全唐诗》"园"作"栏"。 

　　三三○、鱼玄机诗 
　　唐女冠蕙兰有才思，咸通中，为李亿补阙侍婢，爱衰后，隶咸宜观为女道士。有怨李诗曰："易求无价宝，难买有情①郎。"②又有云："蕙兰消歇归春圃，杨柳东西绊客舟。"（《总龟》前四十二） 

　　案：此则出《北梦琐言》卷九。 

　　---------------- 
　　①《北梦琐言》、《全唐诗》二十九"买有情"作"得有心"。 
　　②《唐纪》七十八"郎"作"夫"。 

　　三三一、吴后主渡江诗 
　　杨氏为宋齐丘闭于泰州永宁宫，有诗曰："江南江北旧家乡，六十年来梦一场。吴苑楼台皆①冷落，广陵宫阙②亦凄凉。云凝③远岫愁千片，④雨打孤舟泪两行。兄弟四人三百口，不堪端坐⑤更思量。⑥"（《总龟》前四十二、《乐趣》十三） 

　　案：此则见《十国春秋》。又《说诗乐趣》引《古今诗话》亦谓此诗李煜所作。 

　　---------------- 
　　①《十国春秋》"楼台皆"作"宫闱今"。 
　　②《十国春秋》"宫阙"作"台榭"。 
　　③《十国春秋》"云凝"作"烟迷"。 
　　④《十国春秋》"片"作"点"。 
　　⑤《十国春秋》"端坐"作"回首"。 
　　⑥原注："《江南野录》谓此是李煜所作，未知孰是。" 

　　三三二、唐文宗诗 
　　唐文宗大和九①年，诛王涯郑注后，仇士良秉权，或登临游幸，往往独语，左右莫敢进问，因题诗曰："辇路生秋②草，上林花满枝。③凭高何限意，无复侍臣知。"（《总龟》前四十二） 

　　案：此则出苏鹗《杜阳杂编》卷中及《唐语林》卷四。 

　　---------------- 
　　①"九"原作"元"，据《杜阳杂编》、《全唐诗》改。 
　　②《唐纪》二、《全唐诗》一"秋"作"春"。 
　　③《唐语林》、《全唐诗》"满枝"作"发时"。 

　　三三三、武士作诗 
　　有一武士忘其姓名，志乐闲散，而家甚贫，尝作诗曰："人生本无累，何用买山钱？"遂投檄而去。（《总龟》前四十四） 

　　三三四、卖墨人题诗 
　　宿州天庆观西庑下，有石刻二诗，盖至道中有卖墨人尝游于此，一日题诗曰："秋景萧萧叶乱飞，庭松影里坐移时。云迷鹤驾何方去？仙洞朝元失我期。"又曰："肘传丹篆千年术，口诵《黄庭》两卷经。鹤观古坛槐影里，悄无人迹户长扃。"或以为名①吕仙翁诗也。（《总龟》前四十四、《全唐诗话续编》下） 

　　---------------- 
　　①"名"字疑衍。 

　　三三五、吕仙题白鹤寺诗 
　　岳阳楼有碑极大，乃李观记吕仙翁笔迹。李知贺州日，有道士相访，自云吕先生，诵《过岳阳诗》云："唯有城南老树精，分明知道神仙过。"李亦不晓。后知岳州，有白鹤寺僧见过，道及吕仙翁尝憩于寺前松下，有老人自松梢冉冉而下，致恭于先生之前，曰："某松之精也，今见先生过，礼当致谒。"吕书一绝于寺壁而去："独自行来①独自卧②，无限世③人不识我。唯有城南老树精，分明知道神仙过。"后郡守为创亭于松下，名曰吕④先生⑤云。（《总龟》前四十四、《全唐诗话续编》下） 

　　---------------- 
　　①《宋纪》九十"来"作"时"。 
　　②《岳阳风土记》、《宋纪》"卧"作"坐"。 
　　③《宋纪》"世"作"时"。 
　　④《全唐诗话续编》"吕"作"回"。 
　　⑤案《岳阳风土记》作"过仙亭"。 

　　三三六、罗道成诗 
　　庆历中有一闲人，游岳，谒主簿郭及甫，既坐，视其刺，乃罗道成也。询其乡里，言郴州人。及甫留饮。曰："久思东州之游，前日游太山，已遍到佳处，旦夕回南方山。"索纸笔为诗，曰："因思灵秀偶来游，碧玉寒堆万叠秋。直上太山高处望，根盘连接十余州。"后自和云："水云踪迹自闲游，夏谷阴寒冷胜秋。猿鸟性情犹恋旧，飜身却去海边州。"①及甫不胜叹羡，及去，令人送之，又得诗曰："白骡代步若奔云，闲人所至留诗迹。欲知名姓问源流，请看郴阳山下石。"后问郴人，有成真君观，得道乘白骡行石壁上，其迹至今存焉。（《总龟》前四十五、《宋纪》九十、《全五代诗》六十五） 

　　---------------- 
　　①《宋纪》、《全五代诗》均无此首。 

　　三三七、归真子诗 
　　唐子正著作，桂州人，治平中赴举，至全州途中，雇一仆，负重担，健若飞羽，虽鞭马疾进，常去马百步外，恐其逸去逐遣之。其仆即日自全州二千七百里日午已到唐州，①留书驿吏曰："候桂州唐秀才至，即投之。"唐月余到驿，驿吏出书，题云呈桂州唐秀才，归真子封。唯一诗，曰："袁州相见又之全，不遇先生道未圆，②大抵③有心求富贵，到头无分学神仙。箧中灵药宜频施，鼎里丹砂莫妄传。待得角龙为④宴会，好来黄壁卧林泉。"唐甚怪之，诘其状貌，乃全州仆也。留书之日，乃全州所遣日也。始悟其为神仙。唐后为邕倅，熙宁丙辰，交趾寇邕，唐遇害，乃诗所谓角龙也。（《总龟》前四十五、《宋纪》九十） 

　　案：此则亦见《湘山野录》卷下及《孔氏谈苑》卷三。 

　　---------------- 
　　①《孔氏谈苑》"唐州"作"蔡州"。 
　　②《湘山野录》"圆"作"缘"。 
　　③《孔氏谈苑》"大抵"作"知汝"。 
　　④《孔氏谈苑》"为"作"危"。 

　　三三八、许宣平诗 
　　许宣平，新安人，常挂一花瓢，及曲竹枝，每醉即独吟曰："负薪朝去卖，沽酒日西归。路人莫同归何处，①穿白云行入翠微。②"好事者于洛阳同华间是处题之，李太白见曰："此神仙也。"（《总龟》前四十五） 

　　案：《太平广记》二十四出《续仙传》。 

　　---------------- 
　　①《唐纪》七十五"处"作"地"。 
　　②《续仙传》作"穿入白云行翠微"。 

　　三三九、殷七七开顷刻花 
　　殷①七七名文②祥，周宝旧于长安识之。及宝镇浙西，〔七七忽到，召之，益加礼遇。〕③鹤林寺有杜鹃花，寺僧相传云，贞元中外国僧自天台钵中，以药养其根，来殖于此寺。僧创餙花院，人或见女子红裳艳丽，游于花下，俗传花神也。④一日，宝谓七七曰："鹤林寺⑤天下奇绝，尝闻能开顷刻⑥花，此花能开赴重九乎？"⑦曰："可也。"乃前二日经鹤林寺宿，中夜有女子来，谓七七曰："妾为上苍⑧所命，下司此花，非久即归阆苑，今为道者开之。"⑨〔晨起，寺僧讶花渐坼〕，⑩至九日烂熳〔如春。宝惊异，游赏累日。〕⑾后为兵火，其花遂亡，信归阆苑矣。⑿（《总龟》前四十五） 

　　案：《太平广记》五十二出《续仙传》。 

　　---------------- 
　　①"殷"原作"韦"，据《太平广记》、《唐纪》、施注《苏诗》等书改。 
　　②《太平广记》"文"作"天"。 
　　③施注《苏诗》无此语。又《唐纪》七十五于此句后有"每醉吟曰：'琴弹碧玉调，药炼白原砂。解酝逡巡酒，能开顷刻花'"数语。《太平广记》作"解酝顷刻酒，能开非时花"。 
　　④"鹤林寺"云云至此，见施注《苏诗》卷八引。 
　　⑤施注《苏诗》"寺"下有"杜鹃花"三字。 
　　⑥施注《苏诗》"顷刻"作"非时"。 
　　⑦施注《苏诗》作"今重九将近，能开花副此日乎"？ 
　　⑧施注《苏诗》"苍"作"玄"。 
　　⑨此二句，施注《苏诗》作"今与道者开之，然此花非久即归阆苑矣"。又出句后有"女子俄不见"五字。 
　　⑩施注《苏诗》无此八字。 
　　⑾此数语，据施注《苏诗》补。 
　　⑿"其花遂亡"九字，施注《苏诗》作"焚寺树失根株云"。 

　　三四○、田霖题茅山燕洞诗 
　　女真钱氏二姊妹，依止陶隐居，诵《黄庭经》，即茅山燕洞也。至今有紫菖蒲碧桃焉。其姊披白练衣，得道入洞，及女弟至，则户已扃矣。淳化五年，夏侯嘉正与道士五人，往彼投龙，是夜雷震，其洞复开。有一吏深入，遇道士与林檎一枚食之，遂绝粒。田霖作诗题之曰："燕口龙泓气象清，钱真此处有遗灵。仙兄去后师犹在，女弟回时户①已扃。云片尚如披白②练，泉声长似诵《黄庭》。碧桃花发菖蒲紫，留与人间作画屏。"（《总龟》前四十五） 

　　---------------- 
　　①《宋纪》五"户"作"洞"。 
　　②《宋纪》"白"作"素"。 

　　三四一、滕王蛱蝶图 
　　王建宫词百首，多言禁中事，皆史传小说所不载者往往见于其诗，如"内中数日无呼唤，传①得滕王峡蝶图"之类。滕王元婴，高祖子，《新》《旧唐书》皆不著其所能，〔惟《名画录》略言其善画，亦不言其工蛱蝶也。〕②惟见于建诗耳。〔或闻今人家亦有得其图者。〕③唐世一艺之善，如公孙大娘舞剑，曹刚琵琶，米嘉荣歌，皆见于唐贤诗句，遂知名于后世。当时山林田亩，潜德隐行君子，不闻于世者多矣。而贱工末艺，得所附托，乃垂名不朽，亦各系乎幸不幸尔。（《总龟》前四十六、《乐趣》十八、《全唐诗话续编》上） 

　　案：此则出《六一诗话》。 

　　---------------- 
　　①《全唐诗》十一"传"作"搨"。 
　　②《乐趣》无"惟《名画录》"云云二句。 
　　③《乐趣》无此语。 

　　三四二、王钦若命书 
　　合淝人传论言曹谷善星历术数，谈事如神，为王冀公作命书云："七十年中一一加，弄珠滩上事堪夸。碧油幢下闻鸣①鸟，千日催②还上汉槎。"公年七十二，知襄阳，正得千日，召还。又云："周匝将临壬戌岁，定鼎门前春色异。一千日上少三环，再入和羹宜尽醉。"③后冀公判西京，将七百日，再入政府，壬戌岁也。又云："临去尚犹闻禁漏，异姓佳名在史书。"冀公薨谢之夕，漏将尽，无子，其婿张环掌丧事。（《总龟》前四十六） 

　　---------------- 
　　①《古今类事》"鸣"作"啼"。 
　　②《古今类事》"催"作"招"。 
　　③《古今类事》"醉"作"瘁"。 

　　三四三、宫人用辟寒金 
　　嗽金鸟出昆明国，形如雀，色黄。魏明帝时，其国来献，饲以珍①珠及兔脑，常吐金屑如粟，宫人争取为钗钿，谓之辟寒金，以此鸟不畏寒也。宫人相嘲曰："不服辟寒金，那得帝王心？不服辟寒钿，那得帝王怜！"（《总龟》前四十七、《岁时广记》四） 

　　---------------- 
　　①《岁时广记》"珍"作"真"。 

　　三四四、刘山甫题诗侮南岳神 
　　刘山甫随侍官于岭外，北归，泊舟洞庭，登岸，见有北方毗沙门天王庙祠，因谒之，见庙宇颓圮，乃题云："坏墙风雨几经春？草色盈庭一座尘。自是神仙①无感应，盛衰何得却由人。"是夜梦神责曰："我南岳神也，汝何相侮？"俄而风涛大作，舟几覆，悔谢彻去诗牌乃止。（《总龟》前四十八） 

　　案：此则见《北梦琐言》九，言出山甫《自序》。 

　　---------------- 
　　①《太平广记》三百十二、《北梦琐言》九"仙"作"明"。 

　　三四五、抛球曲 
　　海州士人李慎①言，尝言梦至一处，水殿宫观，一女戏球，②山阳蔡绳作传叙③其事甚详。有《抛球词》十余首，言皆清丽，今但记其两篇云："侍燕黄昏晚未④休，玉阶夜色月如流。朝来自觉承恩醉，⑤笑倩傍人认绣球。""堪恨隋家几帝王，舞裀揉⑥尽绣鸳鸯。如今重到抛球处，不是金炉旧日香。"（《竹庄》二十二、《乐趣》十五） 

　　案：《总龟》前三十三有此则，不注出处。惟其前为《古今诗话》，当即《诗话》中语。又《苕溪渔隐丛话》前集五十八、《诗话总龟》后集四十二，均据《侯鲭录》录李慎言《抛球曲》，并言"《古今诗话》中，载此诗只有二首，不及此详备，故尽录之"。考何溪汶《竹庄诗话》二十三谓："刘贡父所记仅二阕"；又此则全与《梦溪笔谈》同。考《古今诗话》中多录《中山诗话》及《梦溪笔谈》二书之文，知此则所据，亦不出此二书。今《中山诗话》中无此则，则其所据盖出《梦溪笔谈》矣。又案《侯鲭录》及《竹庄诗话》，尚有一首云："隋家宫殿锁清秋，曾见婵娟飏绣球。金钥玉箫俱寂寂，一天明月照高楼。" 

　　---------------- 
　　①《侯鲭录》"慎"作"真"。 
　　②《梦溪笔谈》作"尝梦至一处水殿中，观宫女戏球"。 
　　③《墨客挥犀》七"叙"作"说"。 
　　④《梦溪笔谈》五"晚"作"晓"。《侯鲭录》"晚未"作"未肯"。 
　　⑤《侯鲭录》"醉"作"最"；《竹庄》作"重"。 
　　⑥《侯鲭录》"揉"作"挼"。 

　　三四六、飞龙药 
　　相州栖霞谷有乔顺二子，服飞龙药，二子十年不饥。魏文帝诗曰："西山有仙童，不饮亦不食。"谓此。（《总龟》前四十五） 

　　三四七、张志和渔父词 
　　元真子张志和，会稽人，守真养气，卧雪不冷，入水不濡，颜鲁公守湖州日与宾客唱和，为《渔父词》。志和曰："西塞山前①白鸟飞，桃花流水鳜鱼肥。青蒻笠，绿蓑衣，斜风细雨不须归。"坐客叹服不已，后果传之。（《总龟》前四十五、《乐趣》十七） 

　　案：《太平广记》二十七云出《续仙传》。 

　　---------------- 
　　①《太平广记》"前"作"边"。 

　　三四八、吹皱一池春水 
　　江南成文幼，为大理卿，词曲妙绝，尝作《谒金门》云："风乍起，吹皱一池春水。"中主闻之，因案狱稽滞，召诘之，且谓曰："卿职在典刑，一池春水，又何干于卿？"①文幼顿首。（《总龟》后三十九、《总龟》后三十二） 

　　案：此词《南唐书》称为冯延己词，《本事曲》又云赵公，苕溪《渔隐丛话》已未详其孰是。又《总龟》前四十有此则，不注出处；但此则后为《古今诗话》，当亦《诗话》中语。 

　　---------------- 
　　①《总龟》前集"又何干于卿"作"干卿何事"。 

　　三四九、福州僧诗 
　　南方浮图能诗者多〔矣〕，①〔士大夫鲜有汲引，〕②多汨没不显。③福州僧有诗百余篇，其中佳句如："虹收千嶂雨，潮展半江天。"〔又有诗云："诗因试客分题僻，棋为饶人下子低。"〕④不减古人也。（《丛话》前五十七、《玉屑》二十、《竹庄》二十二、《乐趣》十八、《名言》七） 

　　案：虹收一联见《中山诗话》，为僧朋多诗。胡仔云："此一联乃体李义山诗'虹收青嶂雨，鸟没夕阳天'。所谓屋下架屋者，非不经人道语，不足贵也。"又案《总龟》前三十引此则，不注出处，但其前为《古今诗话》，故知为《诗话》中语。 

　　---------------- 
　　①《玉屑》二十有"矣"字。 
　　②《总龟》无此语。 
　　③《总龟》作"往往多不显其名"。 
　　④此数语，据《总龟》、《玉屑》及《乐趣》、《名言》诸书补。又《中山诗话》亦有此联。 

　　三五○、东坡听琵琶词 
　　"呢呢儿女语，灯火夜微明。恩怨尔汝来去，弹指泪和声。忽变轩昂勇士，一鼓填然作气，千里不留行。回首暮云远，飞絮搅青冥。众禽里，真彩凤，独不鸣。跻攀寸步千险，一落百寻轻。烦子指间风雨，置我肠中冰炭，坐起①不能平。携手从归去，②无泪与君倾"。曲名《水调歌头》，东坡居士听琵琶而作也。旧都野人曰："此词句外取章，无一字染着，后学卒未到其阃域，反复味之，见居士之文采窃处：'呢呢儿女语'，取白乐天'小弦切切如私语'意；'忽变轩昂勇士，一鼓填然作气，千里不留行'，便是'银瓶乍破水浆迸，铁骑突出刀枪鸣'；'携手从归去，无泪与君倾'，则又翻'江州司马青衫湿'公案也。子瞻凡为文，非徒虚语。'寸步千险，一落百寻轻'之句，皆自喻耳。后人吟咏，患思而不得，既得之，为题意缠缚，不解点化者多矣。"（《丛话》后十） 

　　---------------- 
　　①《东坡乐府》"坐起"作"起坐"。 
　　②《东坡乐府》作"推手从君去"。 

　　三五一、海棠诗 
　　杜子美母名海棠，子美讳之，故《杜集》中绝无海棠诗。后吴中复诗亦云："子美诗才犹阁笔，至今寂寞锦城中。"石曼卿云："杜甫句何略，薛能诗未工。"至杨诚斋乃云："岂是少陵无句子，少陵未见欲如何。"（《诗林》二） 

　　三五二、影略句法 
　　郑谷有《咏落叶诗》云："返蚁难寻穴，归禽易见窠。满廊僧不厌，一个俗嫌多。"未尝及彫零飘坠之意，人一见之，自然知为落叶，亦影略句法也。（《诗林》二） 

　　三五三、红袖拂碧纱笼 
　　寇莱公典陕日，与处士魏野同游僧寺，观览旧游，有留题处，公诗皆用碧纱笼之，至野诗则尘蒙其上。时从行官妓之慧黠者辄以红袖拂之。野顾公笑，因题诗云："世情冷暖由分别，何必区区较异同。但得常将红袖拂，也应胜似碧纱笼。"（《诗林》二） 

　　三五四、东坡独乐园诗 
　　东坡《独乐园诗》："青山在屋上，流水在屋下。中有五亩园，花竹秀而野。"只头四句已都说尽，便可以入图画矣。（《诗林》三） 

　　案：此则出《诗话总龟》引作《王直方诗话》。 

　　三五五、魏野赠寇莱公诗 
　　寇莱公镇洛，凡三邀魏野不至。莱公暇日写刺访之，野服葛巾袍长揖莱公，礼甚平简。顷之，议论骚雅，相得甚欢。将别，谓莱公曰："盛刺不复还，留为山家之宝。"及公再秉钧轴，野游门下，献诗云："好去上天辞富贵，却来平地作神仙。"公得诗不悦。后二年贬通州，每题前诗于窗，朝夕吟哦之。（《诗林》四） 

　　三五六、魏野教鹤舞 
　　章圣幸汾阴，回望林岭间，亭槛幽绝，意非民俗所居。时魏野方教鹤舞，俄报有中使至，抱琴踰垣而走。（《诗林》四） 

　　三五七、工于押韵 
　　寇莱公延僧惠崇于池亭，分题为诗。公探得池上柳"青"字韵，崇探得池鹭"明"字韵。自午至晡，崇忽点头曰："得之矣，此篇功在明字，凡五压不倒。"公曰："试口占。"曰："雨歇方塘溢，迟回不复惊。暴翎沙日暖，引步岛风清。照水千寻迥，栖烟一点明。主人池上凤，见尔忆蓬瀛。"公笑曰："吾柳之功，在'青'字，而四压不倒，不如且已。"（《玉屑》七） 

　　案：此则亦见《闲居诗话》。 

　　三五八、兴与讪异 
　　自古工诗未尝无兴也，睹物有感焉则有兴。今之作诗者以兴近乎讪也，故不敢作，而诗之一义废矣。老杜《莴苣诗》云："两旬不甲拆，空惜埋泥滓。野苋迷汝来，宗山实于此。"皆兴小人盛面掩抑君子也。至高适《题处士菜园》则云："耕地桑柘间，地肥菜常熟。为问葵藿资，何如庙堂肉？"则近乎讪矣。作诗者苟知兴之与讪异，始可言诗矣。（《玉屑》九） 

　　三五九、到处说项 
　　杨祭酒尝见江表士人项斯诗，赠之诗云："度度①见君诗句②好，及观标格过于诗。平生不解藏人善，到处相逢说项斯。"由是四方知名。（《玉屑》十、《乐趣》七） 

　　案：此事出《尚书故实》。又《总龟》前四引此不言出处，惟其前为《古今诗话》，知即《诗话》中文。 

　　---------------- 
　　①《乐趣》"度度"作"几度"；《尚书故实》作"处处"。 
　　②《乐趣》"句"作"最"。《尚书故实》"见君诗句"作"见诗诗总"。 

　　三六○、赵倚楼 
　　杜紫微览赵渭南《早秋诗》云："残星几点雁横塞，长笛一声人倚楼。"因目之为赵倚楼。①〔赠诗曰："今②代风骚将，谁登李杜坛？霸③陵鲸海动，秦④苑鹤天寒。今日访君还有意，三条冰雪借今⑤看。"〕⑥（《玉屑》十） 

　　案：《乐趣》卷四引此则作《直方诗话》，疑误。此则出《摭言》七。又《总龟》前四引此则不言出处，但其前为《古今诗话》，知亦《诗话》中文。 

　　---------------- 
　　①《玉屑》引至此。 
　　②《全唐诗》十九"今"作"命"。 
　　③《全唐诗》"霸"作"少"。 
　　④《全唐诗》"秦"作"翰"。 
　　⑤《全唐诗》"借今"作"独来"。 
　　⑥以上据《总龟》补。 

　　三六一、长安居大不易 
　　乐天初举名未振，以歌诗投顾况。况戏之曰："长安物贵，居大不易。"及读至《原上草》云："野火烧不尽，春风吹又生"，曰："有句如此，居亦何难，老夫前言戏之耳。"（《玉屑》十） 

　　案：《太平广记》一百十七引作《幽闲鼓吹》，二百五十引此作《摭言》。考《幽闲鼓吹》与此文稍异，当出《摭言》卷八。又《总龟》前四引此不言出处，但其前为《古今诗话》，知亦《诗话》中文。 

　　三六二、张祜诗 
　　张祜有《观猎诗》并《宫词》，白傅称之小杜。（《竹庄》十三） 

　　案：《乐趣》卷三引《直方诗话》谓："张祜有《观猎诗》并《宫词》，白傅称之《宫词》云云，小杜守秋浦与祜为诗友。"窃以为此即《古今诗话》原文，《竹庄诗话》所引当有脱误。又《总龟》前四有此节，不注出处，但其前为《古今诗话》，当亦《诗话》中语。疑即《竹庄》、《乐趣》所据。今录其文于后："张祜有《观猎诗》并《宫词》，白傅称之。《宫词》云：'故国三千里，深宫二十年。一声《何满子》，双泪落君前。'小杜守秋浦，与祜为诗友，酷爱祜《宫词》，赠诗曰：'如何故国三千里，虚唱歌词满六宫。'又诗寄祜云：'睫在眼前人不见，道非身外更何求。谁人得似张公子？千首诗轻万户侯。'" 

　　三六三、锦　瑟 
　　李商隐有《锦瑟诗》，云是令狐楚之青衣。（施注《苏诗》十引《古诗话》） 

　　案：此则出《中山诗话》。《古今诗话》中颇多称引《中山诗话》之处，此则当同此例。又施注《苏诗》引《古今诗话》每作《古诗话》，故知此亦《古今诗话》中语。 

　　三六四、形似激昂 
　　范元实云：形似之语，盖若诗之赋，"萧萧马鸣，悠悠旆旌"是也。激昂之语，盖若诗之兴，"周余黎民，靡有孑遗"是也。古人形似之语，必实录是事，决不可易。故老杜所题诗，往往亲到其处，益知其工。激昂之语，孟子所谓"不以文害辞，不以辞害意"，初不可以形迹考，然如此乃见一时之意。如《古柏诗》"柯如青桐根如石"，视之信然，虽圣人复生，不可改。此形似之语。"霜皮溜雨四十围，黛色参天二千尺。云来气接巫峡长，月出寒通雪山白"。此激昂之语，不如此则不见古柏之大也。文章固多端，然警策处往往此两体尔。（《鉴衡》一） 

　　案：此则见《潜溪诗眼》。《仕学规范》三十七引作《古今总类诗话》。 

　　三六五、夺胎换骨 
　　《冷斋夜话》，如郑谷《十日菊》曰："自缘今日人心别，未必秋香一夜衰。"此意甚佳而病在气不长。曾子固曰："诗当使人一览语尽而意有余。"荆公《菊诗》云："千花百卉凋零后，始见闲人把一枝。"东坡云："休休，明日黄华蝶也愁。"又如太白诗"鸟飞不尽暮天碧"，又"青天尽处没孤鸿"，然其病如前所论。山谷诗云："不知眼界阔多少，白鸟去尽青天回。"此皆换骨法也。顾况诗："一别二十年，人堪几回别？"荆公云："一日君家把酒杯，六年波浪与尘埃。不知乌石冈头路，到老相寻得几回？"乐天诗曰："临风杪秋树，对酒长年人。醉貌如霜叶，虽红不是春。"东坡云："儿童误喜朱颜在，一笑那知是酒红。"此皆夺胎之法也。（《鉴衡》一） 

　　案：《仕学规范》三十七引此则作《古今总类诗话》。 

　　三六六、写物之工 
　　诗人有写物之工："桑之未落，其叶沃若"，他木则不足以当此。林逋《梅花诗》云："疏影横斜水清浅，暗香浮动月黄昏"，决非桃李诗。皮日休《白莲花诗》："无情有恨何人见？月晓风清欲堕时"，决非红莲诗。此乃写物之工。若石曼卿《红梅诗》："认桃无绿叶，辨杏有青枝"，此至陋语，盖村中学究体也。（《鉴衡》一） 

　　案：此则见《东坡题跋》。《仕学规范》三十八引作《古今总类诗话》。 

　　三六七、诗文脉理 
　　《大雅·绵》九章，初颂太王迁豳，建都邑，营宫室而已。①其卒②章乃曰："虞芮质厥成，文王蹶厥生，予曰有疏附，予曰有先后，予曰有奔走，予曰有御侮。"事不接，文不属，如连山断岭，虽相去绝远，而气象连络，观者知其脉理之通也。盖附丽不相凿枘，此最为文之高致。③老杜陷贼时诗，有曰："少陵野老吞声哭，春日潜行曲江曲。江头宫殿锁千门，细柳新蒲为谁绿？忆昔霓旌下南苑，苑中万物生颜色。昭阳殿里第一人，同辇随君侍君侧。辇前才人带弓箭，白马嚼啮黄金勒。翻身向天仰射云，一箭正坠双飞翼。明眸皓齿今何在？血污游魂归不得。清渭东流剑阁深，去住彼此无消息。人生有情泪沽臆，江水江花岂终极。黄昏胡骑尘满城，欲往城南望城北。"予爱其词气如百万战马，注坡蓦涧，如履平地，得诗人之遗法。如白乐天诗词甚工，然拙于纪事，寸步不违，④犹恐失之，所以望老杜藩垣而不及也。（《鉴衡》一） 

　　案：此则出苏辙《诗病五事》。《仕学规范》三十七引作《古今总类诗话》。 

　　---------------- 
　　①《栾城三集》此句下有"至其八章乃曰：'肆不殄厥愠，亦不陨厥问'，始及昆夷之怨尚可也至"诸语。 
　　②《栾城三集》"卒"作"九"。 
　　③《栾城三集》"致"下有"耳"字。 
　　④《栾城三集》"违"作"遗"。 

　　三六八、集　句 
　　集古自国初有之未盛也，至石曼卿人物开敏，以文为戏，然后大著，至元丰间王文公益工于此，人言自公起，非也。（《鉴衡》一） 

　　案：此则出《西清诗话》。《仕学规范》三十九引作《古今总类诗话》。 

　　三六九、东坡论司空图郑谷诗 
　　东坡云：司空表圣自论其诗，以为得味于味外。"绿柳①连村暗，黄花入麦稀"，此句最善。又云："碁声花院静，幡影石坛高。"吾尝游五老峰，入白鹤观，松阴满庭，不见一人，惟闻碁声，然后知此句之工也。但恨其寒俭有僧态。若杜子美云："暗飞萤自照，水宿鸟相呼"，"四更山吐月，残夜水明楼"，则才高富瞻，〔其〕②去表圣之流远矣。③又曰：郑谷诗云："江上晚来堪画处，渔人披得一蓑归。"此村学究④诗也。柳子厚云："千山鸟飞绝，万境⑤人踪灭。孤舟蓑笠翁，独钓寒江雪。"信有格也哉。⑥（《鉴衡》一） 

　　案：此则出《东坡题跋》二《书司空图诗》及《书郑谷诗》诸条；亦见《王直方诗话》。又论郑谷诗语，亦见《洪驹父诗话》。《仕学规范》三十八引此作《古今总类诗话》。 

　　---------------- 
　　①《东坡题跋》"柳"作"树"。 
　　②《东坡题跋》无"其"字。 
　　③以上《书司空图诗》。 
　　④《东坡题跋》"究"作"中"。 
　　⑤《东坡题跋》"境"作"径"。 
　　⑥《东坡题跋》"信有格"作"人性有隔"。以上为《书郑谷诗》。又此句后《题跋》尚有"殆天所赋不可及也已"句。 

　　三七○、酸咸之外 
　　东坡云：苏李之天成，曹刘之自得，陶谢之超迈，①盖亦至矣。而杜子美、李太白以英伟绝世之姿，凌跨百家，②古之③诗人尽废，然魏晋以来，高风绝尘，亦少衰矣。李杜之后，诗人继出，虽间有远韵，而才不逮意，独韦应物、柳子厚，发纤秾于奇④古，寄至味于淡泊，非余子所及也。唐末，司空图岖崎兵乱之间，而诗文高雅，犹有承平之遗风。其论诗曰："梅止于酸，盐止于咸，饮食不可无盐梅，而其美常在于酸咸之外。"盖自列其诗之有得于文字之表者二十有四韵，恨当时不识其妙。予三复其言而悲之。（《鉴衡》一） 

　　案：此则出《东坡题跋》二《书黄子思诗集后》。《仕学规范》三十七引作《古今总类诗话》。 

　　---------------- 
　　①《东坡题跋》"迈"作"然"。 
　　②《东坡题跋》"家"作"代"。 
　　③《东坡题跋》"之"作"今"。 
　　④《东坡题跋》"奇"作"简"。 

　　三七一、杜诗工拙相半 
　　范元实云：老杜诗凡一篇皆工拙相半，古人文章类如此。皆拙固无取，使其皆工，则峭急而①无古气，如李贺之流是也。然后世学者，当先学其工者，②精神气骨皆在于此。如《望岳诗》云："齐鲁青未了"，《洞庭》云："吴楚东南坼，乾坤日夜浮。"语既高妙有力，而言东岳与洞庭之大，无过于此。往来文士极力道之，终有限量，益知其不可及。《望岳》第二句如此，故先云"岱宗夫如何"。洞庭先如此，后乃③云"亲朋无一字，老病有孤舟"。〔使〕④《洞庭诗》无前两句，而皆如后二句，语虽健，终不工。《望岳诗》无第二句，而云"岱宗夫如何"，虽曰乱道可也。今人学诗先⑤得老杜平漫处，乃邻女之效颦者耳。（《鉴衡》一） 

　　案：此则出《潜溪诗眼》。《仕学规范》三十九引作《古今总类诗话》。 

　　---------------- 
　　①《丛话》前集九引《诗眼》无"而"字。 
　　②《丛话》引无"者"字。 
　　③"后仍"，《丛话》引作"放后"。 
　　④"使"字据《丛话》引补。 
　　⑤《丛话》引"先"作"多"。 

　　三七二、东坡评韩柳诗 
　　东坡云：子厚诗在陶渊明下，韦苏州上，退之诗豪放奇险则过之，而温丽精深不及也。又曰：外枯中膏，似淡实美，渊明、子厚之流是也。（《鉴衡》一） 

　　案：此则出《东坡题跋》二《评韩柳诗》。 

　　三七三、欧阳修论苏梅 
　　欧公云：圣俞子美，齐名一时，而二家诗体特异。子美笔力豪隽，以超迈横绝为奇；圣俞覃思精微，以深远间淡为意。各极其长，虽善论者不能优劣也。予尝于《水谷夜行诗》略道其一二，云："子美气尤雄，万窍号一噫。有时肆颠狂，醉墨洒滂沛。譬如千里马，已发不可杀。盈前尽珠玑，一一难拣汰。梅翁事清切，石齿漱寒濑。作诗三十年，视我犹后辈。文词愈精新，心意虽老大。有如妖韶女，老自有余态。近诗尤古硬，咀嚼苦难嘬。又如食橄榄，真味久犹①在。苏豪以气轹，举世徒惊骇。梅穷独我知，古货今难卖。"语虽非工，谓粗得其仿佛，然不能优劣之也。（《鉴衡》一） 

　　案：此则出《六一诗话》。《仕学规范》三十七引此作《古今总类诗话》。 

　　---------------- 
　　①《六一诗话》"犹"作"愈"。 

　　三七四、郊岛贫寒 
　　张文潜云：唐①晚年诗人类多穷士，如孟东野、贾浪仙之徒，皆以刻琢穷苦之言为工。或谓郊、岛孰贫？曰：岛为甚，②以其言③知之。郊曰："种稻耕白水，负薪斫青山。"岛曰："市中有樵客，山舍寒无烟。④井底有甘泉，釜中常苦干。"⑤孟氏薪米自足，而岛家俱无，以是知之耳。然及其至也，清绝高远，殆非常人可到，唐之季⑥诗称两人为最。⑦（《鉴衡》一） 

　　案：《渔隐丛话》前集十九引此则，不云《古今诗话》。文见《张右史文集》卷四十六。 

　　---------------- 
　　①《张右史文集》与《丛话》"唐"下有"之"字。 
　　②《集》与《丛话》"甚"下有"也"字；此句下又有"何以知之"句。 
　　③《集》与《丛话》"言"作"诗"。 
　　④《集》与《丛话》作"市中有樵山，客舍寒无烟"。案《贾集》作"市中有樵山，此舍朝无烟"。 
　　⑤《贾集》"常苦干"作"乃空然"。 
　　⑥《集》与《丛话》"季"作"野"。 
　　⑦《张右史文集》"最"下有"之"字。 

　　三七五、鲜于子骏楚词 
　　东坡称鲜于子骏所作《九诵》，以为有屈宋之风，至八咏自谓欲作不及。（《鉴衡》一） 

　　案：《东坡题跋》一有《书鲜于子骏楚词后》。 

　　三七六、山谷诗 
　　《名贤诗话》云：黄鲁直自黔南归，诗变前体。且云："须要唐律中作活计，乃可言诗。以少陵渊蓄云萃，变态百出，虽数十百韵，格律益严。盖操制诗家法度如此。"予观鲁直，如《吴①〔余干廖明略〕②白露③亭燕集诗》："江静明光烛，④山空响管弦。风生学士座，⑤云绕令君筵。百粤余生聚，三吴喜⑥接连。庖霜刀落鲙，执玉酒明船。叶县飞来舄，壶公谪处天。谈⑦多时屡⑧谑，舞短更成妍。而⑨我孤登览，观诗未究宣。⑩老夫看镜罢，衰白敢争先？"直可拍肩挽袂矣。（《鉴衡》一） 

　　案：《竹庄诗话》十引此作《西清诗话》，《仕学规范》三十七引此作《古今总类诗话》，是则《古今诗话》录《西清诗话》语，而称为《名贤诗话》耳。 

　　---------------- 
　　①《竹庄》"吴"作"和"。 
　　②《竹庄》无此五字。案《山谷集》作"《次韵廖明略同吴明府白云亭宴集》"。 
　　③《竹庄》"露"作"云"；《集》同。 
　　④《竹庄》"光"作"花"；《集》"静"作"净"，"明光烛"作"明花竹"。 
　　⑤《竹庄》"座"作"尘"；《集》集作"麈"。 
　　⑥《竹庄》"喜"作"远"；《集》同。 
　　⑦《竹庄》"谈"作"酌"；《集》同。 
　　⑧《竹庄》"屡"作"暴"，《集》同。 
　　⑨《竹庄》"而"作"唯"；《集》同。 
　　⑩《竹庄》此句下更有"空余五字赏，又似两京然。医足肱三折，官当岁九迁"四句；《集》同。《集》"又"作"文"。 

　　三七七、诗谨布置 
　　范元实云：古人文章必谨布置，如老杜《赠韦见素诗》云："纨袴不饿死，儒冠多误身"，此一篇立意也。故令静听而陈之。自"甫昔少年日"，至"致使风俗淳"，皆儒冠事业也。自"此意竞萧条"，至"蹭蹬无纵鳞"，言误身如此也，则意举而文备。固已有是诗矣，然必言所以见韦者，于是有厚愧真知之句。所以真知者，谓传诵其诗也。然宰相职在进贤，不当徒爱人而已。士固不能无望，故曰"窃效贡公喜，难甘原宪贫"。果无益①则去之可也。故曰："焉能心怏怏，止是走踆踆。"必入海而去秦也，其于去也，人情必有迟迟不忍之意，故曰："尚怜终南山，回首清渭滨。"所知不可以不别，故曰："常拟报一饭，况怀辞大臣。"夫如是则相忘江海之外，虽见素亦不可以得而见矣。故曰："白鸥波②浩荡，万里谁能驯"终焉。此诗前贤录为压卷，为其布置最得正体，如官府甲第，厅堂房室，各有定处不乱也。韩文公《原道》与《书》之《尧典》，盖如此，其它虽谓之变体可也。（《鉴衡》二） 

　　案：此则出《潜溪诗眼》。《仕学规范》三十七引作《古今总类诗话》。 

　　---------------- 
　　①《潜溪诗眼》"无益"作"不能荐贤"。 
　　②"波"当作"没"。 

　　三七八、诗干友人 
　　高言〔京师人〕，①字明道，好学有志气，②以诗干友人曰："昨夜阴风透胆寒，地炉无火酒瓶干。男儿慷慨平生事，时复挑灯把剑看。"（《乐趣》七、《名言》六） 

　　案：《总龟》前三引此，不言出处，但其前为《古今诗话》，知《乐趣》、《名言》所据即此。 

　　---------------- 
　　①《名言》无"京师人"三字。 
　　②《总龟》"气"作"义"。 

　　三七九、壁间诗 
　　宣和时，酒店壁间有诗云："是非不到钓鱼处，荣辱常随骑马人。"（《名言》六） 

　　三八○、梦妻写诗 
　　池阳崔球在太学〔生，苦学不归，一日昼梦到其家，见〕①其妻正②写字，呼之不应，与之言不答，视其所书乃诗也。曰："数日相望极，须知意欲③迷。梦魂不怕险，飞过大江西。"④数日书至，其妻寄是诗，一字不易，验其写诗之日，正球得梦之日也。（《乐趣》十五、《名言》八） 

　　案：《总龟》前三十三有此则，不注出处，但其前后皆《古今诗话》，当即《诗话》中语。 

　　---------------- 
　　①《名言》无此数语，仅有一"梦"字。 
　　②《名言》"正"作"灯下"。 
　　③《总龟》"欲"作"思"。 
　　④《总龟》更有"既觉，历历记之"六字。 

　　三八一、魏野寻隐者诗 
　　魏野《寻隐者不遇诗》云："寻真误入蓬莱岛，香风不动松花老，采芝何处未归来，白云满地无人扫。"（《宋纪》十） 

　　三八二、谢伯初诗 
　　〔嘉祐中〕①刘讽都官致仕，夫妇徙居赖山。谢景山有诗送云："移家尚恐青山浅，隐几唯知白日长。"朱公绰诗云；"谏草焚来应见史，橐金散尽只留书。"②（《乐趣》十一、《宋纪》十七） 

　　案：此事出《温公续诗话》，《总龟》前十三有此则，不注出处，但其前为《古今诗话》，知亦《诗话》中语。 

　　---------------- 
　　①《宋纪》无此三字。 
　　②《宋纪》不引朱公绰诗。 

　　三八三、张芸叟仪真观诗 
　　杨州扬子县，①古白沙镇也。祥符中，丁晋公铸圣祖天尊像，遂为真州。有仪真观，观西一水萦回，南入大江，号曰胥浦，一日三潮，俗云子胥解剑②之所。观之记载，使者以像在舟，日方午，潮水忽至，今有午潮。张芸叟诗云："闻说仙乡接③濑乡，闲进诗侣礼虚皇。三潮宝派通胥④浦，万叶灵杉避⑤蜀冈。天地杳冥供写像，江山回合助灵祥。五云送入蓬莱岛，留与人间作道场。"（《宋纪》二十四） 

　　案：《总龟》前十六有此则，当亦《古今诗话》中语。 

　　---------------- 
　　①《总龟》此句作"真州即扬州之杨子县"。 
　　②《总龟》"剑"下有"渡江"二字。 
　　③原注"接"一作"即"。 
　　④《总龟》"胥"作"前"。 
　　⑤《总龟》"避"作"蔽"。 

　　三八四、次韵诗 
　　唐人赓和诗，有次韵，依其次用韵，同在一韵中耳。有用韵，用彼之韵，亦必次之。韩吏部《和皇甫湜陆浑山火》是也。①刘长卿《余干旅舍》云："摇落暮天逈，丹枫霜叶稀。孤城向水闭，独鸟背人飞。渡口月初上，邻家渔未归。乡心正欲绝，何处捣征衣！"张籍《宿江上馆》云："楚驿南渡日，夜深来客稀。月明见潮上，江静觉鸥飞。旅宿今已远，此行殊未归。离家久无信，又听捣寒衣。"两诗偶似次韵，皆奇作也。（《乐趣》一） 

　　案：《总龟》前六有此节，不注出处，但其前为《古今诗话》。《乐趣》所据当即此。 

　　---------------- 
　　①《总龟》此句后有"今人多不晓"五字。 

　　三八五、用事如水中著盐 
　　作诗用事要如①水中著盐，饮食乃知盐味，此说诗家秘〔密〕②藏也。杜少陵诗，如"五更鼓角声悲壮，三峡星河影动摇"，人徒见凌轹造化之工，不知乃用事也。《祢衡传》："〔挝〕③渔阳掺声悲壮"，《汉武故事》："星辰影动摇"，东方朔谓"民劳之应"。则善用故事者，如系风捕影，岂有迹耶？此理殆不容声，今乃显言之，已落第二矣。（《乐趣》一） 

　　案：此则亦见《西清诗话》及《金玉诗话》。《仕学规范》三十九引作《古今总类诗话》。 

　　---------------- 
　　①《仕学规范》引《古今总类诗话》"如"下有"释语"二字。 
　　②《仕学规范》有"密"字。 
　　③《仕学规范》有"挝"字。 

　　三八六、苏黄秦南土诗 
　　秦少游谪雷州，有诗曰："南土四时都热，愁人日夜俱长。安得此心如石，一时忘了家乡。"黄鲁直谪宜州，作诗曰："老色日上面，欢情日去心。今既不如昔，后当不如今。轻纱一幅巾，短簟六尺床。无客日自静，有风终夕凉。"少游钟情，故诗酸楚；鲁直学道，故诗闲暇。至东坡《南中诗》曰："平生万事足，所欠惟一死"，则英特之气不受折困。（《乐趣》七） 

　　案：《总龟》前三引此不言出处，但其前为《古今诗话》，知《乐趣》所据即此。 

　　三八七、魏野题河上寺柱 
　　魏野，陕人，字仲先。少时未知名，《题河上寺柱》云："数风离岸橹，几点别州山。"时有幕僚本江南人士，见之大惊，邀与相见，赠诗曰："怪得名称野，元来性不群。"大为延誉，由是人始重之。①（《乐趣》七） 

　　案：此则出《温公续诗话》。《总龟》前十二有此节，不注出处，但其前为《古今诗话》，疑此亦《诗话》中语。《乐趣》所据当即此。 

　　---------------- 
　　①《总龟》此句后"有真宗西祀，遣中使召之，野闭户踰垣而遁"诸语。 

　　三八八、东坡两为西湖之长 
　　杭州有西湖，而颍亦有西湖，皆为游赏之胜，而东坡连守二州。其初得颍也，有颍人在坐云："内翰只消游湖中，便可以了郡事。"盖言其讼简也。秦觏少章，因作一绝以献云："十里荷花菡萏初，我公初置①有西湖。欲将公事湖中了，见说官闲事已无。"后东坡到颍。有《谢执政启》亦云："人参两禁，每沾北扉之荣；出典二邦，辄为西湖之长。"（《乐趣》九） 

　　案：此则见《王直方诗话》。 

　　---------------- 
　　①《丛话》引《王直方诗话》"初置"作"所至"。 

　　三八九、章孝标寄李绅诗 
　　章孝标登第后，《寄淮南李绅①相诗》曰："及第全胜十政②官，金汤镀③了出长安。马头渐入扬州路，④为报时人洗眼看。"李答曰：⑤"假金方⑥用真金镀，若是真金不镀金。十载长安得一第，何须空腹用高心。"（《乐趣》十四） 

　　案：《诗话总龟》前集二十八卷引作蔡君谟《诗史》。又此则出《摭言》卷十三。《太平广记》二百五十一所引《摭言》与此文稍异。 

　　---------------- 
　　①"绅"，原作"伸"，据《摭言》改。 
　　②"政"．原作"枚"，据《摭言》改；《全唐诗》十九亦作"政"，注云："一作'改'。" 
　　③"汤镀"，《全唐诗》作"鞍镀"，注云："一作'汤镀'。" 
　　④《摭言》、《太平广记》、《全唐诗》"路"作"郭"。 
　　⑤《摭言》作"绅急以一绝箴之，曰"。 
　　⑥《太平广记》"方"作"只"。 

　　三九○、许飞琼 
　　许浑①尝梦登山，有宫室凌云，人云此昆仑山也。既入，见数人方饮，招同饮，至暮而罢。赋诗曰："晓入瑶台露气清，座中惟有许飞琼。尘心未断②俗缘在，十里空山夜月明。"他日复梦至其处。飞琼曰："子何题余姓名于人间？"改曰："天风吹③下步虚声。"曰："善。"（《乐趣》十五） 

　　案：此则见《本事诗》。《太平广记》七十引作《逸史》。又《总龟》前三十三有此则，不注出处，但其前后皆《古今诗话》，当亦《诗话》中语。 

　　---------------- 
　　①《太平广记》"许浑"作"许灋"。 
　　②《太平广记》"断"作"尽"。 
　　③《太平广记》"吹"作"飞"。 

　　三九一、蔡确诗 
　　蔡确贬新州，侍儿名琵琶，有鹦鹉甚慧。确每扣响板，鹦鹉呼其名。琵琶卒后，响板扣犹传呼，确感恨，有诗曰："鹦鹉言犹在，琵琶事已非。伤心瘴江水，同渡不同归。"（《乐趣》十六） 

　　案：此则见《侯鲭录》。《苕溪渔隐丛话》前集引此事亦据《侯鲭录》，不言出《古今诗话》。 

　　三九二、空门气味 
　　杜牧之弱冠登第，再中制科，因与二三同年城门游览，至文六寺，有神僧拥褐坐，与之语，可佳。问杜姓名，具以对。又曰："修何业？"傍人以累捷夸之。笑曰："皆不知也。"牧之叹讶久之。作诗云："家住城南杜曲旁，两枝仙桂一时芳。老僧都未知名姓，始觉空门气味长。"（《乐趣》十八） 

　　案：《总龟》前三十有此节，不注出处，惟其前为《古今诗话》，知亦《诗话》中文。《乐趣》所据当即此。 

　　三九三、闽僧怀浚诗 
　　闽僧怀浚，有诗二绝，云："家在闽山东复东，其中岁岁有花红。而今再到①花红处，花在旧时红处红。""家在闽山西复西，其中岁岁有莺啼。而今再到莺啼处，莺在旧时啼处啼。"人多诵也。（《乐趣》十八） 

　　案：此则出《太平广记》九十八。《全闽诗话》十一引作《北梦琐言》，但不见今传本中。又《总龟》前三十有此节，不注出处，但其前为《古今诗话》，知亦《诗话》中语。《乐趣》所据即此。 

　　---------------- 
　　①《北梦琐言》"再到"作"不在"，下同。 

　　三九四、李尧夫诗 
　　〔李〕①尧夫《大内盆池诗》云："向外疑无地，其中别有天。"又《赠滕郎中》云："方外共推为道友，关中独自占诗家。"（《郑五代诗话》四） 

　　---------------- 
　　①"尧夫"前当有"李"字。 

　　三九五、虚中句 
　　〔虚〕①中有句云："菖蒲花不艳，鸜鹆性多灵。"（《全五代诗》六十五） 

　　---------------- 
　　①"中"前当有"虚"字。 

　　三九六、东坡海棠诗 
　　东坡谪黄州，居于定惠院之东，杂花满山，而独海棠一株，土人不知贵。东坡为作长篇。平生喜为人写，人间刻石者，自有五六本。云吾平生最得意诗也。（陈思《海棠谱》） 

　　三九七、东坡用事之误 
　　东坡用事多有误，《虢国夫人夜游图诗》："当时亦笑潘丽华，不知门外韩擒虎。"陈后主张贵妃名丽华，俱见收，而东昏侯有潘淑妃，初不名丽华。（《历代》五十八、《辛集》四） 

　　三九八、孙丁文章 
　　丁晋公、孙何齐名。翰林学士王元之延誉，尝言二人可使白衣充修撰。尝赠之诗曰："三百年来文不振，直从韩柳到孙丁。如令便合教修史，二子文章似《六经》。"（《总龟》前四） 

　　案：此则出《涑水纪闻》。 

　　三九九、词人作诗无虚语 
　　卢延逊献太宗①诗卷中，有"栗爆烧毡破，猫跳触鼎翻"之句。后与潘美②枢密在内殿议事，令宫人煨栗，俄有数栗爆出烧损绣褥；又尝烧金鼎，宫猫相戏触翻，因举前诗曰："词人作诗，信无虚语。"（《总龟》前四） 

　　案：此二则《总龟》均不注出处，然其前为《古今诗话》，且其前后各节不注出处者，均与《玉屑》所引《古今诗话》同，知亦《诗话》中语。 

　　---------------- 
　　①《鉴诫录》"太宗"作"王建"。 
　　②《鉴诫录》"潘美"作"潘峭"。 

　　四○○、苏易简越江吟 
　　世传琴曲宫声十小调，皆隋唐贺若弼制。最妙一《不博金》，二《不换玉》，三《泛峡吟》，四《越溪吟》，五《越江吟》，六《孤愤吟》，七《清夜吟》，八《叶下闻蝉》，九《三清》，十亡其名。琴家名贺若而已。太宗改《不博金》曰《楚泽涵秋》，《不换玉》曰《塞门积雪》，命辞臣采调制词。苏易简得《越江吟》，词曰："神仙神仙瑶池宴。片片碧桃零落春风晚。翠云开处，隐隐金舆挽。玉麟背冷清风远。"文本①云："非云非烟瑶池宴。片片碧桃零落黄金殿。虾须半卷天香散，春云知孤竹，清婉入霄汉。红颜醉，态烂熳，金舆转。霓旌影乱苍声远。"不知孰是。（《总龟》前四） 

　　---------------- 
　　①案："文本"当有"岑"字。 


　　四○一、姚铉赏花钓鱼诗 
　　太宗留意艺文，好篇咏。淳化中，春日苑中有赏花钓鱼小宴，宰相至，三馆毕预坐，咸使①赋诗〔中字为韵〕，②上览以第优劣。时姚铉诗先成，曰："上苑烟花迥不同，汉皇何必幸辽③中？花枝冷溅昭阳雨，钓线斜牵太液风。绮萼惹衣朱槛近，锦鳞随手玉波空。小臣侍宴惊凡目，知是蓬莱第几宫！"赐白金百两，时辈荣之，以比夺袍赐花等故事。（《总龟》前四） 

　　案：此二则《总龟》均不注出处，以其前为《古今诗话》，疑亦《诗话》中语。《宋纪》四引此则即作《诗话总龟》。 

　　---------------- 
　　①"使"，原作"后"，据《宋纪》改。 
　　②《宋纪》无此四字。 
　　③《宋纪》"辽"作"回"。 

　　四○二、杨朴诗 
　　杨朴字契元，郑州人，善为诗。少尝与毕文简公（士安）同学。文简荐之太宗，召见，面赋《蓑衣诗》云："狂脱酒家春醉后，乱堆渔舍晚晴时。"除官不受，听归山，以其子从政为长水尉。朴为《七夕诗》云："年年乞与人间巧，不道人间巧已多。"（《总龟》前十二） 

　　案：此则出《温公续诗话》。 

　　四○三、蔡挺诗 
　　熙宁六年，有司言四月一日当蚀，上为彻乐避正殿。一夕微雨，不见日食。是日有皇子之庆。蔡子正为枢密献诗云："昨夜薰风入舜《韶》，君王方避正衙朝。阳晖已得前星助，阴沴潜随夜雨销。"其叙四月一日避正殿，皇子庆诞，阴云不见日食，尽之矣，当时无能过云。（《总龟》前十二） 

　　案：此则亦见《耆旧续闻》。又此二则《总龟》均不注出处，以其前为《古今诗话》，疑亦《诗话》中语。 

　　四○四、天若有情月如无恨 
　　李长吉歌云："天若有情天亦老"，以为奇怪无对；石曼卿云："月如无恨月长圆。"（《总龟》前十三） 

　　案：《总龟》此则未注出处。考此则出《温公续诗话》。《古今诗话》中本多引《续诗话》语，而此则之前为《古今诗话》，故疑此亦《诗话》中文。 

　　四○五、升元阁 
　　金陵升元寺，即瓦棺寺也，在城西隅，前瞰江面，后踞崇冈，最为古迹，累经兵火，略无仿佛。李氏时，升元阁犹在，乃梁时故物，高二百四十尺，太白所谓"日月隐檐楹"也。（《总龟》前十六） 

　　四○六、瓜州渡 
　　瓜州渡扬子桥介于江淮之冲，南之潇湘，北走秦垅，咸此取道。古诗云："扬子江头杨柳春，杨花愁杀渡江人。数声羌笛离亭晚，君向潇湘我向秦。"（《总龟》前十六） 

　　案：《总龟》此二则未注出处，但其前后皆出《古今诗话》，疑此亦《诗话》中语。 

　　四○七、薛能闲题 
　　薛能尚书镇彭门，时溥、刘巨容、周岌俱在麾下。未数年，溥领徐，巨容镇襄，岌领许，俱假端揆，故能诗："旧将已为三仆射，病①身犹是六尚书。"（《总龟》前十八） 

　　---------------- 
　　①《全唐诗》二十一"病"作"老"。 

　　四○八、诗着题 
　　王拱辰守长安日，初礼上理掾口号云："人间合作大丞相，天下犹呼小状元。"梅挚知钱塘，有一掾官撰札上曲子云："黄阁方开，金鼎调羹只待梅。"皆着题。（《总龟》前十八） 

　　案：此二则《总龟》均未注出处，然其前为《古今诗话》，疑亦《诗话》中文。 

　　四○九、雁荡山 
　　温州雁荡山，自古图史不载。按《西域书》云："诺矩罗居震旦东南大海，祭雁荡山芙蓉龙湫。"唐贯休作赞云："雁荡经行云漠漠，龙湫宴坐雨蒙蒙。"北山南山有芙蓉峰，下有芙蓉驿，前瞰大海，山顶有大池，相传以为雁荡。有二潭，以为龙湫，又有经行台，宴坐峰，皆以贯休诗得名也。（《总龟》前三十） 

　　四一○、兴善寺 
　　唐大兴善寺东廊之南，有僧不出院转《法华经》三万七千部，夜常有狐子来听。长庆初，庭前有牡丹一朵合欢。僧幽之诗曰："三万莲经三十春，平生不踏院门尘。"（《总龟》前三十） 

　　四一一、僧远国诗 
　　蜀僧远国，①伤蜀诗②曰："乐极悲来数有涯，歌声才歇便兴嗟。牵羊废主寻倾国，逐③鹿奸臣尽丧家。丹禁夜凉空锁月，后庭春老漫开花。两朝基④业都成梦，林木苍苍噪暮鸦。"（《总龟》前三十） 

　　---------------- 
　　①《十国春秋》"国"作"公"。 
　　②《十国春秋》作"伤废国诗"。 
　　③《十国春秋》"逐"作"指"。 
　　④《十国春秋》"基"作"帝"。 

　　四一二、僧普满谶 
　　大历中，泽潞间有僧号普满，或歌或笑，言事多验。建中初，潞州佛寺题诗一首而去。诗曰："此水连泾水，双珠血满川。青牛将赤虎，方号太平年。"此水，泚字。泾水，目泾川①兵乱。双珠，满泚②也。青牛，兴元二年乙丑。赤虎，是岁改元，元年丙寅，是年贼平。（《总龟》前三十） 

　　案：此则见《太平广记》一百四十卷，出《广德神异记》。又以上数则，《总龟》均未注出处，然其前为《古今诗话》，且其间有为《丛话》所称引者，故知亦《诗话》中语。 

　　---------------- 
　　①《太平广记》"川"作"州"。 
　　②《太平广记》"满泚"作"泚与滔"。 

　　四一三、天垂地接 
　　伪蜀每岁除日，诸宫门各给桃符，书"元亨利贞"四字。时昶子善书札，取本宫策勋府书云："天垂余庆，地接长春。"乾德中伐蜀。明年，蜀除。二月以兵部侍郎吕余庆知军府事，以策勋府为治所。太祖圣节号长春，此天垂地接之兆也。（《总龟》前三十一） 

　　四一四、弓〔〕 字谶 
　　梁沙门宝志铜牌，多谶未来事，云："有一真人在冀川，开口张弓在右边。子子孙孙万万年。"江南李璟其子曰弦冀，吴越钱镠诸子皆连弘字，期以应之，而真宗讳正当之。（《总龟》前三十一） 

　　四一五、升元寺石记 
　　江南将亡，数年前，升元寺殿基掘得石记，视之，诗也。辞曰："若问江南事，江南事不凭。抱鸡升宝位，走大①出金陵。子建居南极，安仁秉夜灯。东陵娇小女，骑虎渡河冰。"王师甲戌渡江，李煜以丁酉年生。曹彬为大将，列栅城南，乃子建也。潘美为副将，城陷，恐有伏兵，命卒纵火，乃安仁也。钱俶以戊寅年入朝，尽献浙西之地，骑虎之谓也。（《总龟》前三十一） 

　　案：此数则《总龟》未注出处，以其前为《古今诗话》，疑亦《诗话》中语。 

　　---------------- 
　　①"大"当作"犬"。 

　　四一六、谢涛读史诗 
　　谢涛谏议临捐馆舍前一月，梦作《读史》一绝云："百年奇特几张纸，千古英雄一窖尘。唯有炳然周孔教，至今仁义浸生民。"召其孙晏初录焉。（《总龟》前三十三） 

　　案：《总龟》此则不注出处，然其前后皆《古今诗话》，疑亦《诗话》中文。又此则外尚有《许飞琼》《崔球》二条，《说诗乐趣》均引作《古今诗话》，是亦此则当为《诗话》中文之证。 

　　四一七、郑獬自称白龙翁 
　　郑内翰獬，未贵时，尝病瘟疫，数日未愈，甚困。俄梦至一处，若宫阙，有吏迎谒甚恭。公谓吏曰："吾病甚倦，烦热，思得凉浴，以清其肌。"吏云："已为公办浴久矣。"吏引公至一室中，有小池，方阔数尺，甃以明玉，水光潋滟，以手测之，清冷可爱。公乃坐甃上以水泛身。俄视两臂，已生白鳞，视水中影，则头已角出。公惊，遽出。吏云："此玉龙池也。惜乎公不入其水中，入则为辅宰。"乃觉，少选出汗。公后登第为第一人，为诗戏友人，云："文闱数载夺先锋，变化须知自古同。霹雳一声从地起，到头身是白龙翁。"（《总龟》前三十四） 

　　案：《总龟》此节不注出处，以其前为《古今诗话》，疑亦《诗话》中语。 

　　四一八、题诗嘲僧 
　　乾符末，有客寓于广陵开元寺，不为僧所礼，①一笔题门而去。"龛龙去东〔海〕，②時日隐西斜。敬文今不在，碎石入流沙"。僧众皆不能详之，独有沙弥能解。众问其由，则龛龙去矣有合字，時日隐矣有寺字，敬文不在苟字也，碎石入流沙卒字也。此不逊之言，辱我曹也。众僧大悟。沙弥乃懿皇朝云皓供奉也。（《总龟》前三十七） 

　　案：此则出《桂苑丛谈》。《总龟》引此则未注出处，然其前是《古今诗话》，疑亦《诗话》中语。 

　　---------------- 
　　①案《桂苑丛谈》谓此京青龙寺僧事。 
　　②原脱"海"字，据《太平广记》二五六引《桂苑丛谈》补。 

　　四一九、老欲依僧急则抱佛 
　　王丞相好嘲谑，初执政，对客怅然，曰："投老欲依僧"，再三言之。客应之曰："急则抱佛脚"，丞相善之。复曰："'投老欲依僧'，是古人一句诗。"客〔曰〕①："'急则抱佛脚'，亦是俗谚全句。上去②头，下去脚，岂不③的对！"丞相大笑。（《总龟》前三十八） 

　　案：此则出《中山诗话》。 

　　---------------- 
　　①原脱"曰"字，据《中山诗话》补。 
　　②"去"，原作"六"，下同，均据《中山诗话》改。 
　　③"不"，原作"是"，据《中山诗话》改。 

　　四二○、石威卫营 
　　秘书省东即石威卫营，荒芜摧毁，其大厅逼校正院，南对御史台。有人嘲之曰："门缘御史塞，厅为校书侵。"（《总龟》前三十八） 

　　四二一、苏梅诗嘲宋中道 
　　宋中道有俊才，而身短小，人多戏之。苏子美与中道年相悬，然甚爱其才调，道亦倾心作诗论交。子美长大魁伟，与中道并立，下视曰："交不着"，①此京师市井语也。号中道为宋锥，②为其颖利面么麽云。赠之诗曰："譬如利锥末，所到物已破。"后中道通判洺③州，洺州本赵地，有毛遂墓。圣俞作诗送行，举锥处囊事，亦所以戏之也。（《总龟》前三十八） 

　　案：此则出《中山诗话》。又此数则《总龟》均不注出处，以其前后均《古今诗话》，疑亦《诗话》中语。 

　　---------------- 
　　①"着"，原作"自"，据《中山诗话》改。 
　　②《中山诗话》"宋锥"作"锥宋"。 
　　③"洺"，原作"洛"，下同，据《中山诗话》改。 

　　四二二、嘲举子骑驴 
　　咸通中，以举子衣车服侈异，下令不许乘马。时场中不下千人，皆跨长耳。或嘲之曰："今年敕下尽骑驴，短帽长鞭①满九衢。清瘦儿郎犹自可，就中愁杀郑昌图。"郑昌图魁伟，故有此句。（《总龟》前三十八） 

　　案：此则出《摭言》卷十二。 

　　---------------- 
　　①《摭言》作"短辔长秋"。 

　　四二三、银花合金铜钉 
　　开元中，宰相苏味道、张昌龄，皆有诗名，暇日相会，互相嘲谑。昌龄曰："某诗所不及相公者，为无银花合。"盖苏《元夕诗》有"火树银花合"之句也。味道曰："某诗所以不及相公者，为无今同丁。"①盖张《赠张昌宗》诗有"昔日浮丘伯，今同丁令威"之句也。遂相对抚掌而笑。（《总龟》前三十八） 

　　案：此事出《本事诗》。 

　　---------------- 
　　①《本事诗》"今同丁"作"金铜钉"。 

　　四二四、诗嘲武懿宗 
　　武后朝，左司郎中张元一滑稽〔善谑〕，①时西戎犯边，武后欲武氏立功，因行爵赏。命武懿宗统兵御②之，寇未入境，懿宗才逾邠，畏懦而遁。懿宗陋短，元一嘲之曰："长弓与短③箭，蜀马临高蹁。去贼七百里，隈墙独自战。忽然逢着贼，骑猪向南窜。"④天后闻之，未晓。曰："懿宗无马耶？何故骑猪？"元一解曰："骑猪，夹豕也。"天后大笑。（《总龟》前三十八） 

　　案：此事出《本事诗》。 

　　---------------- 
　　①此二字，据《本事诗》补。 
　　②"御"，原作"年"，据《本事诗》改。 
　　③《本事诗》"与短"作"短度"。 
　　④"窜"，原作"遁"，据《本事诗》改。 

　　四二五、嘲兴善寺火 
　　总章二年，兴善寺火，塑像焚尽。道士李宗嘲之曰："道善何曾善？言兴又不兴。如来烧亦尽，惟有一群僧。"（《总龟》前三十八） 

　　案：此四则《总龟》均不注出处，以其前为《古今诗话》，疑亦《诗话》中文。 

　　四二六、踘　蹴 
　　颜师古解霍去病穿城蹋鞠云："以皮为之，寅以毛，蹴蹈①为戏也。"颜时鞠乃如此。至后唐已不同。归氏子弟嘲皮日休曰："八片尖斜砌作球，火灰挦②了水中揉。一包闲气如常在，惹踢招拳卒未休。"（《总龟》前三十九） 

　　案：此则出《中山诗话》。 

　　---------------- 
　　①《中山诗话》"蹴蹈"作"蹋鞠"。 
　　①《中山诗话》"灰挦"作"中燀"。 

　　四二七、陈说诗 
　　仁宗朝，试《山海天地之藏赋》，长沙进士陈说同进士出身，谒乡人胥偃内翰，因举其赋。胥曰："赋颇佳，但其间贴故事少耳。"说归作诗曰："紫宸较艺集英聪，作赋方知尚欠功。事内少它些子铁，殿前赢得一堆铜。黄紬被下夫人暖，青琐窗中学士空。寄语交朋须细认，主司头脑太多烘。"（《总龟》前三十九） 

　　四二八、诗得猫狗力 
　　卢延逊五举方登第，尝作诗云："狐冲官道过，犬刺客门开"，租庸张相每诵之。又曰："饿猫临鼠穴，馋犬舐鱼砧"，成中令激赏之。又曰："栗爆烧毡破，猫跳触鼎翻"，王中①懿爱之。卢尝谓人曰："平生投谒公卿，不意得猫儿狗子力也。"（《总龟》前三十九） 

　　案：此则出《鉴诫录》。《五代诗话》四引此则作《诗话总龟》。 

　　---------------- 
　　①《郑五代诗话》"中"作"忠"。 

　　四二九、梅圣俞嘲谢师直诗 
　　梅圣俞与谢氏世姻。师直小字锦衣奴，圣俞作诗戏之曰："古锦裁诗句，斑衣戏坐隅。木奴今正熟，肯效陵①郎无？"师直方十岁，读诗而悟。（《总龟》前三十九） 

　　案：此则出《中山诗话》。 

　　---------------- 
　　①《中山诗话》"陵"作"隆"。 

　　四三○、石曼卿诗 
　　石曼卿登第，有人讼科场，覆者落者数人，曼卿在焉。方兴国寺期集，符至追所赐敕牒，余人皆泣而起，独曼卿解靴还使人，露体带幞头，笑语终席。次日放黜例受三班借职。曼卿作诗曰："无才且作三班借，请俸争如录事参。从此免称乡贡进，且须走马东西南。"（《总龟》前三十九） 

　　案：以上数则《总龟》均不注出处，然其第一条李涛《乞酒诗》，即《类说》本《第三厅》条，故疑此均《诗话》中语。 

　　四三一、霓裳羽衣曲 
　　《霓裳羽衣曲》，刘禹锡诗云："三乡陌上望仙山，归作《霓裳羽衣曲》。"王建诗曰："听风听水作《霓裳》。"乐天诗注云："开元中，西凉府节度使杨钦远造。"郑嵎《津阳门诗注》云："叶法善常引明皇入月宫，闻仙乐，及归，但记其半，遂以笛写之。会钦远进《婆罗门曲》，与声调相符，遂以月中所传为散序，钦远所进为腔，号《霓裳羽衣曲》矣。"（《总龟》前四十） 

　　四三二、弦管家语 
　　江南冯延己，善为歌词。晏元献善公所为歌词，不减冯也。乐府"木兰花"句，都是七言。晏诗云："重头歌咏响璁琤，入破舞腰红乱旋。"重头入破，皆弦管家语也。（《总龟》前四十） 

　　案：此则出《中山诗话》。又此二则《总龟》未注出处，然其后为《古今诗话》，且其前后数节之不注出处者，或见《丛话》所引，或见《类说》本《古今诗话》，知此亦《诗话》中语。 

　　四三三、布衣云水客 
　　伪蜀辛酉岁，有隐迹于陶沙者，不知所从来，戴破帽，携铁笆竹畚，多于观寺闲处坐卧。有文谷遇之，以礼接之。忽诵谷新诗数篇，又咏自作诗曰："九重天子人中贵，五等诸侯关外尊。争似布衣云水客，不将名字挂乾坤。"（《总龟》前四十四） 

　　案：《总龟》引此则未注出处，以其前为《古今诗话》，疑亦《诗话》中语。 

　　四三四、白衣人吟诗 
　　唐丞相马植〔弟固，武威太守。固弟西漂太守，二弟闻植〕①罢安南都护，又除黔南，不得意。维舟峡中古寺前，夜月如昼，见白衣人缓步堤上，吟曰："栽竹为筒作笛吹，凤凰池上凤凰飞。劳公②更向黔南去，却是陶钧万类时。"历历可听。遣人寻访，已失之。后黔南去，再入为大理卿，迁刑部侍郎，判盐铁，遂大拜。（《总龟》前四十八） 

　　案：此事出《本事诗》。 

　　---------------- 
　　①《本事诗》无此数语。 
　　②《本事诗》"公"作"君"。 

　　四三五、献元载诗 
　　大历元①年，元载因早朝，有人献诗。载令左右收之，候入中书，着其人曰："若不能读，请自诵一篇。"曰："城东城西旧行②处，城里花飞③柳如絮。海燕衔泥欲下来，屋里无人却飞去。"吟毕不见，乃知其非人也。载后败，家破，妻被戮。（《总龟》前四十八） 

　　案：此事出《玄怪录》。 

　　---------------- 
　　①《玄怪录》"元"作"九"。 
　　②《玄怪录》"行"作"居"。 
　　③《玄怪录》"花飞柳"作"花飞乱"。 

　　四三六、土偶吟诗 
　　冯翊夏阳县据大河，有冀河清彻可鉴。大和中，县尉赵生，一夕与同辈联步望月于冀泉上，忽有人貌甚黑，绿袍，自泉中出。徐吟曰："夜月明皎皎，绿波空悠悠。"生且惊其水溺。明日生再游冀水，见庙中土偶人，被绿袍，视之，其貌乃昨日吟诗人也。（《总龟》前四十八） 

　　四三七、青箱诗 
　　元和中有陆乔，①家于丹阳，居有池塘亭榭。一夕，有人叩门，急视，见一人仪状秀逸，自称曰沈约："闻公雅好诗，故来奉谒。"既而呼左右曰："召青箱来。"有一儿年可十岁。约曰："此吾子也。欲使绍吾学，②故名青箱，然亦能诗，从吾与范仆射过台城，曾作《感旧诗》。"令讽之，曰："六代旧山③川，兴亡④几百年。繁华今寂寞，朝市昔喧阗。夜月琉璃水，春风柳⑤色天。伤时为⑥怀古，垂泪国门前。"忽不见。（《总龟》前四十八） 

　　案：此事见张读《宣室志》卷四。 

　　---------------- 
　　①"乔"，原作"桥"，据《宣室志》改。 
　　②"学"，原怍"举"，据《宣室志》改。 
　　③《宣室志》"山"作"江"。 
　　④"亡"，原作"王"，据《宣室志》改。 
　　⑤《太平广记》三四三引《宣室志》"柳"作"卵"。 
　　⑥《宣室地》"为"作"与"。 

　　四三八、吴氏鬼诗 
　　唐燕士，晋昌人，隐于九华，晚步山下，见一白衣少年，闲步自若。曰："涧水潺湲①声不绝，溪垅茫茫野花发。自来自去人不知，②归③时常对空山月。"归问里人，曰："是吴④氏子，善诗，卒数年矣。"（《总龟》前四十八） 

　　案：此事出《宣室志》卷六。又以上数则《总龟》均不注出处，以此数则后为《古今诗话》，又尚有一条不注出处者，即前48《湘灵鼓瑟诗》条，见《类说》本《古今诗话》，故疑此均《诗话》中文。 

　　---------------- 
　　①《宣室志》"潺湲"作"潺潺"。 
　　②《宣室志》"知"作"归"。 
　　③《宣室志》"归"作"长"。 
　　④《宣室志》"吴"作"胡"；《太平广记》三四八引《宣室志》仍作"吴"。 

　　四三九、句　始 
　　三字句，若"鼓咽咽，醉言归"之类。四字句，若"关关雎鸠，在河之洲"之类。五字句，若"谁谓雀无角，何以穿我屋"之类。七字句，若"交交黄鸟止于棘"之类。其句法，皆起于三百五篇也。（《历代诗话》二甲集二） 

　　案：王构《修辞鉴衡》一引此则作《古今总类诗话》。考《鉴衡》所引有称《古今诗话》者，有称《古今总类诗话》者，似非一书。 

　　四四○、吕端钓鱼诗 
　　案：《总龟》前集一引《诗史·吕端钓鱼诗》条注云："《古今诗话》谓正惠已作户部侍郎平章事。时吕文穆蒙正告老甚切，因此诗遂冠合席。"又案：此例亦见《诗史》。 

　　四四一、僧题滕王阁诗 
　　案：《总龟》前十六引《雅言杂载》称："洪州西山与滕王阁相对，过客多留诗。有僧览之，告郡守曰：'诗无佳者，何不去之？'。守愕然曰：'能作佳句乎？'因为诗曰：'洪州太白方，积翠倚穹苍。几夜碍新月，①半江无夕阳'。"注云："《古今诗话》此陈文亮诗，亮因天下既定，作诗云：'草铺春□阔，兵偃塞垣叅'。或谓陈希夷作。"考此事亦见《中山诗话》。《古今诗话》所据当亦出《中山诗话》也。 

　　---------------- 
　　①《中山诗话》作"万古遮新月"。 

　　四四二、赠米嘉荣诗 
　　案：《总龟》前二十六称："韦应物为苏州太守，尝有诗赠米嘉荣曰：'吹①得凉②州意外声，旧人惟有米嘉荣。近来年少欺③前辈，好染髭须学④后生。'又尝赴本州岛司马杜鸿渐宴，醉宿驿亭，醒见二佳人在侧，惊而同之。乃曰：'郎中席上与司空诗，因令乐妓侍寝。'问记其诗否？一妓强记，乃诵之曰：'高髻云鬟⑤宫样妆，春风一曲杜韦娘。司空见惯浑闲事，断尽⑥苏州⑦刺史肠。"注云："《古今诗话》刘梦得诗。"考《本事诗》、《云溪友议》诸书所载亦均作刘梦得诗，《古今诗话》所据当出此。惟《本事诗》所载事实多不可信，不足据。又有以赠米诗为刘禹锡诗者，见《太平广记》二百四引《卢氏杂说》。文与此异。诗云："三朝供奉米嘉荣，能变新声作旧声。于今后辈轻前辈，好染髭须事后生。" 

　　---------------- 
　　①《唐纪》"吹"作"唱"。 
　　②《唐纪》"凉"作"梁"。 
　　③《唐纪》"欺"作"轻"。 
　　④《唐纪》"学"作"事"。 
　　⑤《本事诗》"高髻云鬟"作"鬟鬓梳头"。 
　　⑥《丛话》后集九引《唐宋遗史》"断尽"作"恼乱"。 
　　⑦《本事诗》"苏州"作"江南"。 

　　四四三、李习之 
　　案：《丛话》前二十胡仔云："余读《传灯录》言朗州刺史李翱谒药山问如何是道？师以手指上下，曰：'会么？'翱曰：'不会。'师曰：'云在天，水在缾。'翱遂赠以诗曰：'练得身形似鹤形，千株松下两函经。我来问道无余说，云在青天水在缾。'又药山一夜登山，经行忽云开见月，大笑一声，应澧阳东九十许里，居民尽谓东家。翱再赠诗曰：'选得幽居惬野情，终年无送亦无迎。有时直上孤峰顶，月下披云笑一声。'余以《唐书》翱本传考之，翱尝为朗州刺史，则《传灯录》所载是也。翱未尝为郑州刺史，《古今诗话》所载郑州刺史李翱诗非也。"是则《古今诗话》中，当亦载李翱诗。 

　　四四四、珠还合浦 
　　案：《优古堂诗话》云："《古今诗话》美方谔上广守诗'鳄徙恶溪韩吏部，珠还合浦孟尝君'，殊不知珠还合浦，乃后汉孟尝也。"则《古今诗话》中当有载此联者。
