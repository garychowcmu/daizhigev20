定庵诗话 民国 由云龙


●卷上

元人《武侯祠》七律一首，《升庵诗话》自谓见之于祠壁，喜而录之。后人遂误入《升庵集》。陈恭尹《邺中怀古》一首，或以为系释子道元作，而误入陈集者。二诗皆胎息飞卿《过陈琳墓》诗，神韵格律，如出一手。并用十二文韵，步调皆同。而各有独到之处。兹并录之，览者可以知所取法也。《过陈琳墓》云：“曾于青史见遗文，今日飘零过古坟。词客有灵应识我，霸才无主始怜君。石麟埋没藏春草，铜雀荒凉起暮云。莫怪临风倍惆怅，欲将书剑学从军。”《邺中怀古》云：“山河百战鼎终分，太息漳南日暮云。乱世奸雄空复尔，一家词赋最怜君。铜台未散吹笙妓，石马先传出水文。七十二坟秋草篇，更无人表汉将军。”《武侯祠》云：“剑江春水绿沄沄，五丈原头日又曛。旧业未能归后主，大星先已落前军。南阳祠宇空秋草，西蜀关山隔暮云。正统不惭传万古，莫将成败论三分。”余《书呈贡孙清元先生抱素堂集后》诗颈联云：“十卷遗书长寿世，一家高咏最怜君。”盖袭独漉语，然微抱素亦莫克当也。

《南部新书》记严惮诗：“春光冉冉归何处，更向花前把一杯。尽日问花花不语，为谁零落为谁开？”东坡《吉祥寺赏花寄陈述古》诗后二句全袭用之。诗云：“仙花不用剪刀裁，国色初酣卯酒来。太守问花花不语，为谁零落为谁开？”升庵在滇修通志，后有龄舵之者，遂返高蛲。有诗云：“中宵风雨太多情，留住行人不放行。借问小西门外柳，为谁将送为谁迎？”亦袭严苏语，而别有寄托者。

《洪驹父诗话》云：“世谓杜子美集中赠李太白诗最多，而李集初无一篇与杜者。”金匮杨夔生《匏园掌录》，至谓李不酬杜，似司马之对卧龙，惟有坚壁不战，是古人第一胜着。不知李集有《尧祠赠杜补阙》诗“我觉秋兴逸”云云，固不独“饭颗山头”之句。（见段成式《酉阳杂俎》。）又吴曾《能改斋漫录》复举李集中《沙邱城下奇杜甫》一篇。可知李寄杜诗，亦复不少。张禺山与杨升庵交谊至厚，屡有寄升庵诗，亦颇有疑杨之少寄禺山者。然《升庵集》中有《重奇张愈光》诸作，可知二人倡和往复，固无间然也。世之疑李白、升庵，以工部、禺山诗名相埒，颇怀嫉忌者，可以释然矣。

禺山有诗云：“昔日汉使君，化虎方食民。今日使君者，冠裳而吃人。”又云：“昔日虎使君，呼之即惭止。今日虎使君，呼之动牙齿。”又云：“昔时虎伏草，今日虎坐衙。大则吞人畜，小不遗鱼虾。”或曰“此诗太激”。禺山曰“我性然也”。升庵戏之曰：“东坡喜笑怒骂皆成诗，公诗无喜笑，但有怒骂耳。”禺山大笑。见陈继儒《虎荟》。

予昔游西湖，特至右台山，访俞曲园墓。其墓道有牌坊，上镌曲园篆书—联云：“不妨姑说梦中梦，自笑已成身外身。”盖用山谷自赞其真语；而山谷又取之僧淡白诗句也。山谷赞云：“似僧有发，似俗无尘；作梦中梦，见身外身。”淡白诗云：“已觉梦中梦，还同身外身，堪叹余兼尔，俱为未了人。”

洪北江以探花假归。嘉庆四年正月，赴邓尉看梅花，自光福镇舍舟而骑，友人供张甚盛，北江有诗纪之，某末二句云：“一路癯仙供清福，本是玉皇香案吏。”迨是年九月谪戍，以除夕行至塞外，与牛羊共处，复有句云：“相伴竟无人，牛羊共除夕。”一岁之间，荣枯如是。

渔洋《送门人梁元肃佥事之建昌》二首，其一云：“带雨晚云归越嵩，浮花春水下瞿塘。西行莫道岷峨远，更渡蜻蛉万里长。”其二云：“十载兵销打箭炉，碉楼千里戍烟孤。不妨车骑临邛去，鬓影春风问酒炉。”按建昌古名邛都，非司马相如与卓文君卖酒之临邛也。临邛去成都只三驿，邛都则十驿而遥，在越嵩打箭炉之南。蜻蛉水则在滇边，赴建昌所不必经之水也。渔洋诗似误认建昌为临邛，又以越嵩、瞿塘、蜻蛉、打箭炉等地，参错言之，于地址均有未合。此诗想在典蜀试之前，否则不致讹误如此。

冒鹤亭《小三吾亭词话》云：莼客（李莼客慈铭）家居，连不得志于有司。昀叔先生（周星誉字畇叔，鹤亭外祖也。）怜其才，劝之纳赀为郎，假馆授餐，为游扬于周商城、翁常熟、潘文勤，莼客之名始大。《白华绛跗集京邸冬夜读书》四首，乃并翁潘而诋之。谓其仅争章句，孜校碑版、彝器，不能伏阙争颐和园之不修。虽立言有体，抑非莼客所宜出诸口云云。按莼客与昀叔昆仲，凶终隙末，不悉其所由致。但据莼客日记，谓初次集赀被骗，致丧其赀，继乃罄其产，始得官，颇疾首痛心于周氏。然其日记中，关于诋斥周氏者，后皆抹去，既见其有悔心。至《冬夜读书》诗，则固讥斥赵伪叔一流人，非诋翁潘也。其诗第三首云：“其间稍才俊，大言益嚣嚣。碑摊漠魏字，器列商周朝。问以六经目，茫然坠云霄。”盖莼客平日极不满于撝叔一流，斥为庸妄钜子。谓其空疏无具，徒以碑版金石，炫世沽名。第四首云：“冗官未食禄，涕泪徒沾胸。伏阙讵可效，草奏谁为通。负此读书力，仅争章句功。”系自抒所怀，有老杜开心君国之意，均与翁潘无涉。鹤亭以周氏之故，不慊于莼客，而深文周纳之，亦过矣！

保山盛西楼茂才，清才峻节。回匪之乱，死于城下。余守水昌时，犹见其《太保山寺题壁》一律云：“莽莽妖氛卷地来，那堪把酒上高台。日沉大壑豺狼出，月暗边城鼓角哀。局坏事原难措手，时危天亦吝生材。严寒未动春消息，嘱咐梅花且莫开。”又题《首阳山怀古》云：“乘时建业岂无才，世异黄虞亦可哀，有骨不埋他姓土，无人更上此山来。两难兄弟千秋绝，万古君臣一死开。莫怪至今忠义少，蕨薇不复有根荄。”又《都门留别刘蕴斋、丁柳堂、曹星槎诸君》云：“未曾言别已潸然，好景如花过眼前。王粲诗怀因客健，张翰归思在秋先。关河定有同游梦，文字能无再见缘。遥指天边一轮月，滇南燕北共团圆。”又《春日述怀》云：“好山迎我笑颜开，日日芒鞋破晓来。多事悔分牛李党，著书那有马班才。夕阳芳草供诗料，狎客歌儿共酒杯。如此风情如此景，名场心事已全灰。”其他作载之遗集者甚多，录此以见其倜傥风慨云。

赵樾村丈曾举参议院议员，赣宁事起，国会解散，拂袖南归。承示《竹枝词》数首，其一云：“大德年修寺以名，崔巍双塔表严城。却寻松子楼何在，歇绝年来钟磬声。”又：“曹家馆子翠湖边，专卖螺蛳味亦鲜。酒肆而今盛珍错，谁知风物道咸年。”又：“去头折翼炙枯红，薄蘸醯盐小酌中。蚱蜢缘何呼谷雀？谷田秋老赵如风。”“饯蜜熬膏利远行，山檀硕大此邦名。一文一串山林果，笑听儿童唱卖声。”其末章云：“噩梦曾游羿彀中，高飞一举见冥鸿。大傀安国南柯郡，赤蚁方争意气雄。”盖犹有鸿飞冥冥之恩也。

甲午中日之役，海军交战时，任冲锋者为邓世昌，与提督所率军舰相去数十里。邓所率即致远舰，孤力无助。接触后，舰身受敌弹甚多，不一小时，已洞穿数十孔。行将沉没，乃开足马力，向敌舰猛冲，与日海军主舰，同时沉没。世昌挟两爱犬殉焉。武进费屺怀《江村归牧诗集》中，《感事》四律，内一首云：“风马云车吊国殇，海天如镜恨茫茫。死能必赴悲狼晖，善果难为泣范滂。竟奋空拳当矢石，未间长鬣对躲腔。‘楚些’哀怨无穷意，终古涛声撼夕阳。”即为世昌发也。

近人周越然藏有《残明纪游诗》、《高峣纪游诗》两种，自谓为集部中篇页最少者。两书皆明嘉靖中刊本。《纪游诗》明黄中著，蓝印白口双鱼尾，四周双边半叶八行，行十九字，全书仅十四叶。内前后序四叶，图一叶，诗仅四叶。诸家次韵诗五叶。清《四库》未收。中字西野，括苍人，平那氏之乱，滇人德之。《十二景诗》，明杨慎著。全书仅四叶，每半叶七行，行十五字，字大如钱，纯作颜体。上白口题“高峣诗”三字，下黑口，其上作横乌丝二，单黑鱼尾，鱼尾与乌丝间记叶数，四周单边，未注著者姓名云云。按此诗已见《升庵集》中，特印刻精工之单行本，则未之见。前书亦于滇事有关，惜未得见。

谢茂秦《四溟山人集》，在赵王府前后凡三刻。其刻于嘉靖丁未者，凡四卷，名《四溟旅人集》。刻于万层丙申者，名《四溟山人全集》，凡二十四卷。刻于甲辰者，就前本重加校订。清《四库全书》著录者为十卷本，则盛以进据赵府本选辑者，仅一千一百五十九首。较赵府甲辰本二千三百四十九首者，尚不及半。盖赵府本流传极罕，当时馆臣未尝寓目，故仅据汪氏进本著录耳。茂秦以五律见长，苏合原、宋辕文、钱牧斋、沈归愚、李莼客诸家评论皆同，而尤以《养一斋诗话》为最详确。诗话云：茂秦以五律擅长，厥有二种。规摹盛唐者，似其少作。声调高亮，格律老苍。属对精工，章法完密，似赵承旨之书，文待诏之画。人工精到，微乏丰神。隽句新情，篇中所少。至于中年，渐就颓放，写怀潦倒。欲法少陵而笔谢沈雄，思殊深曲。又复不加矜琢，动爱清疏。仅类中唐，不臻杜境。颓唐衰飒，未免织卑。顾神到之时，亦饶姿态。高亮不如曩作，而幽胜觉有微长。二种之间，瑕瑜互见。夫诗家上乘，生动为先。少陵擅长，此其秘享。即盛唐王、岑，初唐沈、末，何勿皆然。顾惟工稳之余，天才敏秀，乃能以笙簧之雅奏，谱脆滑之新声。是俊逸清新，正高亮老苍之进境也。茂秦当日，必以此判为二种，改弦易辙，分轨回辕。遂使两法不兼，并成偏至，岂不惜哉！茂秦与于鳞绝交之事，说者多谓倚恃绂冕，凌压韦布，此明代科目标榜之积习。于鳞遗书绝交，至有“岂可使眇君子肆于二三兄弟之上”之语。意茂秦兀傲肆言，亦有为诸君所不能堪者乎。观其《杂感寄都门旧知》诗云：“嗟哉处流俗，冥心可无醉。鸱鹄为家祥，凤鸾非世瑞。奈何君子交，中道两弃置。不见缄与石，相合似同类。文字生瑕疵，邓林叶纷坠。”其言绝痛，毋亦有悔心乎。

王逸塘《今传是楼诗话》，载湘阴郭筠仙侍郎，与左恪靖同里旧交，迄后恪靖督粤，筠仙以巡抚同城，卒挤而去之。筠仙由粤东假归，《述怀留别》诗有云：“谁言肺腑戈矛起，惭愧平生取友心。”即为恪靖而发。按筠仙与恪靖生同里闸，重以婚姻，（侍郎女配恪靖犹子，又为其孙聘恪靖侄孙为妇。）恪靖乃一再倾之。其始末备载侍郎所为自叙。略云：吾与某公至交，垂三十年，一生为之尽力。自权粤府，某公忽来书，自谓百战艰难，乃得开府，鄙人竟安坐得之。虽属戏言，然忮心亦甚矣。嗣是一意相与为难，绝不晓其所为。终以四摺纠参，迫使去位而后已。意城自湖南寓书，（意城名昆寿，侍郎弟。）告以某公力相倾轧，鄙人尚责其不应听信浮言，迨奉开缺之旨，始知其相逼之甚也。某公所上四摺，大都以不能筹饷相责。则吾自信以一人支拄大军月饷三四十万，皆出一心筹画，实为有功无过。最后—摺，专及潮州厘务，皆不容事理，不究情实，用其诡变凌铄之气，使朝廷耳目全蔽，以枉鄙人之志事。其言诬，其心亦太酷矣。区区一官，攘以与人，无足较也。穷极诞诬，以求必遂其志，而使无以自申，然后朋友之谊以绝。往在胡文忠营，文忠尝言天下糜烂，岂能安坐而事礼让，当以一身任天下之谤，但得军饷稍给，吾身有何顾恤。每举以告某公。为文忠悲，亦重以自悲也。

清顺治开科殿撰为东昌傅相国以渐。相国尝扈驾随行，骑蹇驴归行帐。世祖在高处眺望，摹写其形状，为图以赐。改唐人诗句戏题云：“状元归去驴如飞。”其图作两奴左右侍，一执鞭拥驴项而驰，一回顾若有所语。骑驴者微须，若四十许人，以手扶其肩。衣履悉如清式，惟貂冠朱缨，无顶戴，盖国初制尚未定，至雍正十年始加顶戴也。图为相国子孙什藏，至光绪中，陈代卿犹见之。载于《御画恭纪》。

云南赘婿为子，浇风恶俗，极碍文化进步。余于清季主《云南日报》笔政，及民国二年任教育司时，均有恳切之文告，劝导禁止。师荔扉先生《滇系》中，亦有极警辟之文字。兹阅《雪桥诗话》，乃知此风由来已久。鄞县袁德达字性三，号近斋，乾隆初年以郎中出为永北知府。水北冶金沙江外万山中，贫瘠顽悍无礼教。无子则以婿为子，不立宗法，乖离忿怨之声不绝。至则理谕法禁，令晓伦理、知羞恶。居二年，以礼去宫，归作《东归篇》，其略曰：“满目荒山榛，山城一壶系。悬隔金沙外，谁复思抚字。地僻杂夷獠，生狞多猛气。利乖父子恩，诟谇况兄弟。族乱宗法亡，无子子赘壻。锢婢囤众雏，生子非伉俪。济济胶庠英，耳不闻六艺。吁嗟俗如此，掉首不忍视。疲氓似巢禽，板屋架岩际。二月春雨生，锄缦杂姒娣。乐岁一饱难，身无完衣衣。甫释行李艰，又对此凋敝。龚黄召杜贤，才薄何由继。郁结摧心胸，设施虑无自。为之凌故渠，宛转引灌溉。为之营始耕，开仓给廪绿。为之平旧徵，铢粒必亲莅。为之董塾师，训课依传记。时复虑囚余，亲指六经义。放衙行田间，劳动不辞瘁。譬彼蚕三眠，温厚以为饲。又如病起初，药石忌猛厉。绸缪二载中，稍稍起颠踬。嗟手风木悲，北堂凶问至。方寸既已摧，何能复谈治。”一片慈祥，熟憋教养，亦良二千石也。

阮文达有《题大理石画》诗云：“洱海十九峰，云气出其穴。温则合为雨，寒则霏成屑。即使为彩云，变化同一瞥。异哉石中云，舒卷自怡悦。石可使云生，亦可使云结。终未散干风，千年不磨灭。”又七言云：“苍山平列十九，峰峰黛色参天浓。惟第十峰居正中，最高常与云霞冲。”又云：“造物笔墨何手持，何年穴山为画师。岂独胜于画师画，更得巧合诗人诗。”见金淮生《粟香随笔》，文达《擎经室集》中不载。（《续集》中未识曾收入否。）又宋芷湾《大观楼》七言古诗：“大观楼外水茫茫，大观楼内客飞觞。楼外波光楼上酒，相映湖山罨画苍。”亦不载《红杏山房诗集》中。

《粟香随笔》谓“《北江诗话》云：顺德黎明经简年甫四十而卒，所存诸诗，尚足睥睨一世。余按二樵之卒，已逾古稀，足迹未出岭南，与北江本末识面，故有此误”。以上为随笔语。又近人王逸塘《今传是楼诗话》亦云：“北江于同时诗人，独取岭南黎简、云间姚椿，以其能拔帜自成一家。”又云：“作诗造句难，造字更难，若造境造意，则非大家不能。近日顺德黎明经简，颇擅此长。年甫四十而卒，然所存诸诗，尚足以睥睨一世。二樵卒年，似不止四十，容续孜之。”以上皆王君诗话语。余按二樵卒年五十二，见其所著《五百四峰草堂诗》中。金君久宦岭南，乃谓其年逾古稀，不免失之眉睫矣。又王君诗话中，载郑叔问《杨柳枝》词仅五首。郑词系廿四首，皆佳，固不仅五首也。张鸣珂《寒松阁谈艺录》备载之。

二樵诗意境字句，均极新警。如集中《答同学问仆诗》所云：“霜警钟候鸣，悲壮秋清爽。草暖虫细吟，幽咽春骀荡。”其自况最为真切。句如：“屋后数叠山，低昂赫而平。盘盘蓄气势，结为一石青。”又：“四时转两鬓，万感赴独立。”又：“岸阴渔板白，潮大水村寒。”又：“灯明树间扉，犬吠花上月。”又：“日薄嗡花气，风恬软鸟声。”七言如：“长卿白首怀琴畔，小杜青春付竹西。”“旧客独深今雨契，一宫初罢百骸尊。”绝句如：“春潮春草绿满野，桃花李花明压檐。高楼远色冷于水，细雨斜风人下帘。”又：“横江渡头江水蓝，东风旗影落澄潭。人生莫作横江吏，日日江头数别帆。”四言如：“世人望我，我方闭门。薜萝幽深，外有白云。”均极遒警清旷之致。若“生后尚生辰，生辰哭死人”诸语，则粗直不成诗矣。二樵制题小序，亦极隽永。如：《华首台后至洗衲石》云：“时青天空寥，白云未急。幽鸟一声，山翠已落。”《冲虚观至朱明洞》云：“地深天高，石危人小。万树负势，泉洒中林。盖太古以来日色未展也。”又：“山中古泉，若可汲引。松梢白云，与人去留。”又《黄龙观寻陈琴知不得》云：“云萝既深，日月自远。姓名已更，形貌亦。空山漫漫，滋我太息。”与大谢制题之“山南树园，激流植援”、谭友夏西山诸作，清复幽峭，后先媲美。

峨周立崖先生，尝偕诸名士小饮。屏间有画碧桃白头翁一幅，为题赋诗。众苦缀合不易，立崖先成，落句云：“蟠根合有三千岁，青鸟飞来也白头。”座客叹服。（见汤大奎《炙砚琐谈》）。

无锡秦大樽（朝钉），一字岫斋，由部郎出守楚雄，以古循吏自期。后丁内艰，遂不复出山。著有《消寒诗话》一卷，笔力简括，惟间有过当语。如云：“至贵州镇远府登陆，其地高于武陵几千丈。由镇远至贵阳府其高更几千丈。由贵阳至云南府会城，其高更万丈。故滇南视天为稍近，星辰皆较大，光芒煜煜逼人。更可异者，滇省一交冬至，地气全温煦如春和时，梅花尽放。至正月桃李满山，烂如云锦。且中原冬至，日景最短，而《滇》南冬至日景长与春分后彷佛。此非身历者不知，语中原人，或未之信也”云云。按今日实测，自海防至滇，渐上渐高，至昆明约高出海面五千尺，何至高逾万丈、星辰皆较大耶？惟春气较早，花开较内地为先，亦不致于冬至后日景反长也。秦颇工诗，有《蛟蛋瓶歌》最奇辟。其五、七字如“霜钟殷四壁，夜坐似深山”，“风梳平树，云涌一楼山”，“山容入室僧初定，庭际无花草亦香”，“一枕春风眠不住，门前知卖马兰芽”。俱有佳致。

《消寒诗话》记温泉一则云：温泉余所试者三处。离京五十里曰汤山，有泉甚热，必放水一时许而后可浴。江南和州曰香泉。二泉皆琉璜气。云南安宁州有温泉，水清而和，浴有浮垢，转瞬即流去，杨升庵题曰“域外华清”。去泉百许步，有古寺曰云涛，颇宏敞，室宇精洁，士夫浴温泉者寓焉。山茶二株，高二三十丈，花时红照天半。红梅二株，唐宋物也，大合抱，香闻十里。余曾有诗云：“水暖自然滋草木，山空都作好楼台。”余每至会城，辄枉道三十里一过焉。又纪：禄丰县于府为极西，过县则楚雄境矣。有阮塞曰老鸦关，两山倚云，中通一径，骑不并，舆不双，往来相遇，一人急趣岩畔，贴岩立，让来者过，然后可行。如此六七里抵关，关有居民百余家。过关乘高而下，行陇亩中，里许，复升高崖巅。鸟道萦纡，一线百折。如此十余里曰狮子口，盖在昔用兵所必争之险。过此二险，地渐坦夷，山石秀丽，如小李将军画。水声潺潺，石桥横跨，曰启明桥。桥畔多紫薇花，开时粲粲如锦绮。余曾作小词，今仅记其半云：“鸾鹤飘摇无处所，绛云飞下层霄。玲珑石畔紫薇娇。便应携玉笛，吹过启明桥。”万里蛮荒，亦自有洞天福地。叙启明桥前后风景，尚系实录。又叙杨林海，谓似西湖，与其幕友宋君相倡和，亦有一绝云：“君怜千顷澄湖面，我忆双旌使粤西。八面望衡湘水曲，停桡三日为浯溪。”按杨林海即嘉丽泽，秦以为又似浯溪也。

《今传是楼诗话》纪左恪靖倾郭侍郎筠仙去位事，《说元室述闻》、《凌霄一士随笔》均载之。《诗话》又纪翁常熟排挤张广雅事，谓闻之陈庵。广雅绝句，系泛言当时朝局中人，并非专指常熟而言。诗系《过张绳庵宅》四首，其末首云：“廿年奇气伏菰芦，虎豹当关气势粗。知有卫公精爽在，可能示梦儆令狐。”诗意虽以赞皇譬绳庵，以令狐比常熟，然亦藉以抒愤，诋斥叔平，词意显然。《石遗室诗话》卷十一引《抱冰堂弟子记》于《送同年翁仲渊殿撰从尊甫药房先生出塞》诗，自注诗后云：“药房先生在诏狱时，余两次入狱省之。录此诗以见余与翁氏，分谊不浅。后来叔平相国，一意倾陷，仅免于死，不亚奇章之于赞皇。此等孽缘，不可解也”云云。然则谓“虎豹当关”之诗，系泛言朝局，非确论矣。清光绪初，左恪靖入为枢臣，为恭忠亲王等所搂，不能久于其位，出督两江。仁和吴子俊（观礼）久客文襄幕，亦有诗道其事。其《冢妇篇》“小姑暨诸妇，或恐志不侔”等语，即为恪靖发也。嫉忌之念，克治为难，其始不过文章位望之私争，继乃影响于朝局时政之得失。吁，可畏哉！

壬戌津浦道中，遇同学南昌程撷华，彻夜谈诗，极多妙解。近代诗家，最倾服者，范肯堂、桂伯华、查初白诸人。为余诵肯堂《过泰山下》一首云：“生长海门狎江水，腹中泰岱一峥嵘。空余揽辔雄心在，复此当前黛色横。蜿蜒痴龙怀宝睡，蹒跚病马踏莎行。嗟予即逝天高处，开阖云雷傥未惊。”雄健律，不娩作家。伯华初名赤，后易名念祖，皈依佛法，勇猛精进。所为诗不离佛化，而浑脱浏亮，不染板重晦涩之弊。其《题撷华易庐集》，叠十一真韵至五六次，而各有精意。如押真字：“定中面目本来真”，“蒲团坐破始全真”，“与谁披豁见天真”，“木石顽冥也证真”，“众中留取性情真”，“问取仙才梅子真”，妙绪层出不穷。其清修梵行，冥心独造，可称末世特出之士。庐江陈子言赠以诗，有“长斋肖摩诘，清啸得苏门”。又：“嗟君独高蹈，甘露沃灵根。”可以知其品概矣。至初白诗逾万首，得于玉局、放翁为多，然牵率应酬，率易之笔亦不少。可知诗贵精不贵多也。

顾亭林先生诗，用典精切，山阳徐黍宾先生嘉为之一一注明，并明季稗史，清初旧闻，比附牵合，咸具首尾，成《顾诗笺注》二十卷，可谓亭林之功臣。暇日翻阅，略举数首，可以概见。如《汾州祭吴炎潘章二节士》云：“一代文章亡左马，千秋仁义在吴潘。”用《宋书孝义传》王韶之赠潘综吴逵诗“仁义伊在，惟吴惟潘”，“投死如归，淑问若兰”。《遇郭林宗墓诗》：“应怜此日知名士，到死犹穿吉莫华。”用《北齐书恩幸传》薛荣宗奏曰：“向见郭林宗从冢出，着大帽吉莫华。”《奇同时二三处士被荐者》云：“与君成少别，知复念苏纯。”用《后漠书》苏纯性切直，士友相谓曰：“见苏桓公，患其教责人，久不见，又思之。”不言之意均藉苏纯一语，曲曲传出。其精切如此。

全椒薛慰农《初抵杭城即事》诗：“向晨谒大吏，如妇见舅姑。”及“礼成屈一膝，欲坐仍趑趄。大吏但颔颐，答拜姑徐徐。”写前清官场丑态，惟妙惟肖。又江叔《拟寒山诗》：“仆持客刺入，工人怒其仆。何不为我辞，劳我具冠服。出乃握客手，若恨来不数。相对笑嘻嘻，谁知真面目。”与薛诗同一机趣。又：“张三作窃去，忽建六纛回。李四拥八绉，新自为贼来。天地乐包容，谁论才不才。有口欲谈之，不如衔酒杯。”又：“眼见慕势人，求入不可得。利彼体生痔，而以舐树德。”与郑国容之“轩冕者谁子，讥我不善变。禽兽之富贵，宁敌人贫贱”，皆不免于愤懑激急，有失诗人含蓄婉委之旨矣。

梁节庵有《过龙文旧园》七律二首。其一云：“鹿已生雏竹有孙，再经华屋怆生存。清光留照当时月，芳意曾题半亩园。遗器东厢吾忍觌，明珠南越世方喧。射鹧身手湮沉早，不搏天骄大此门。”按龙氏园在西湖清波门外，即俗所呼南阳小庐也。园不大而位置楚楚，水木明瑟，室中陈设，亦极精雅。余每至西湖，必往作竟日勾留。楼上悬梁手书此诗，并将诗中本事，详注于下。不读其注，不知诗中“芳意”“明珠”等语之来历也。梁与龙为中表亲，故梁又有挽陈简持一联云：“关中见赏鹿尚书，回思万里驱车，行在烽烟诗一束；天上若逢龙表弟，为道孤臣种树，崇陵风雨泪千行。”所谓龙表弟，亦指龙氏，与鹿巧对，皆当时人也。

明王兆云（元桢）《挥麈诗话》载杨升庵逸词数首，谓系题妓家者，王行甫在滇中得之。升庵在滇，为避谗计，颇风流好事，每多题赠之作。或以其词涉绮靡，故不收入集中，兹录于此。“酝造一场烦恼，只因些子恩情。阳台春梦不曾成，枉度雨云朝暝。燕子那知我意，莺儿似唤他名。消除只有话无生，早去心头自省。”“倚醉深关朱户，佯羞怕捧金觥。背人弹泪绕花行，唱尽新词懒听。本是为郎调护，当初枉道无情。英雄摩勒肯重生，赎取佳人薄命。”“自有嫩枝柔叶，何须补柳添花。低声昵语似雏鸦，肠断东桥月下。

香雾清辉何处，春风今夜谁家。五花娇马七香车，趁此小乔未嫁。”“玉指管生弦脸，朱唇语颤声羞。动人一味是温柔，为甚两眉长皱。不惯秋娘渡口，乍离阿母池头。临邛太守最风流，肯许凤求凰否。”

查夏重（即初白）诗，间有应酬率易之作。金淮生《粟香随笔》云：初白《宾云集》，与竹坨同至闽南联句及纪游诸作，皆集中上乘。惟赠汪悔斋方伯一首，有人评云：“煌煌大篇，极口褒奖，究其极不过索一荔枝东道耳，何笔墨之不自重如此。”又云：“此种诗不宜存之，不独累诗品，亦累人品。”诸语责之綦严。然如《中山尼》一篇，为宋荔裳女存真，《王文成纪功碑》、《洪武铜炮歌》、《汉口三月三日》、《寒食舟中》、《夹马营》、《入插》、《闸口观罾鱼者》诸篇，皆洋洋洒洒，诗意兼工。入仕以后，则佳制寥寥，谁谓诗不因境而益工耶。

宋荔裳自浙西观察，移官四川。康熙壬子，蜀中寇乱，荔裳方在部，闻家人被难，忧愤而卒。有女才及笄，流落至滇中，为王某室。腧年而寡，遂祝发投中山为尼，名道启。有侍婢王氏，亦相随入道，名庆光。至壬戌五月，二人避兵入山，又被悍卒掳之东下，迫胁至再，以死誓不从，卒委之而去。欲往依旧侣海成，随浙商行抵铜仁，为逻卒所疑，送于官。太守叶滋斋廉得其实，欲送还乡里。女以父母俱故，无家可归，求结茅清修，忏除夙孽。时杨自西少司方抚黔，饬所属从其请。查悔余内翰适在杨幕中，赋《中山尼》一篇，以纪其事。吴槎客《拜经楼诗话》言之綦详。而盛百二《柚堂笔谈》载济南教授莱阳周某言，玉叔女实未遭辱，有侍女挺身代之云云。或周以荔裳乡人，为之讳而云然欤。

清道光咸丰之交，内乱外侮，纷至沓来。曾文正、李文忠、胡文忠、许仙屏、郭筠仙辇，先后以词科名人，出而夷大难，膺钜任，丰功伟烈，炳耀旃常。而同时如陆建瀛、何桂清、叶名琛等，亦皆以词科人才，出当大任，身败名裂，殃及国家。何贤不肖相去若是耶？三君之事迹始末，薛叔芸纪之特详。兹见近人所著《说元室述闻》，纪名琛事尤赅备，为撮记于此，并录其被扩后所作诗，其志亦可悲矣。先是道光二十七年，英人照会广督耆英，请易约。且援闽沪故事，要求入城来往。耆英期以二年。及期，耆已去。徐广缙为粤督，叶为巡抚，拒之。二人以是得晋子男爵。叶自是遂易视英人。咸丰二年，叶晋粤督，授体仁阁大学士，英人申前请，叶复托词拒之。至六年九月，以水师搜划艇私运烟土事，遂启衅。英人攻陷海珠炮台，叶不为抵御计，但貌似镇静，实一无准备，粤人所以有“不战、不和、不守”之讥也。至七年十一月，英人入广州城，拘名琛下船。八年正月，至孟加喇，初住河边炮台，三月二十五日移大里恩寺花园。居楼上，日唯诵《吕祖经》。至九年三月病殁。所住之楼名镇海楼。在楼年余，住傺无聊，有题壁二律云：“镇海楼头月色寒，将星翻怕客星单。纵云一饭军中有，争奈诸军壁上观。向戌何心求免死，苏卿无恙劝加餐。任君日把丹青绘，恨态愁容下笔难。”“零丁洋泊叹无家，雁札犹传节度衙。海外难寻高土粟，斗边远泛使臣槎。心惊跃虎笳声急，望断慈乌日影斜。惟有春光依旧返，隔墙开遍木棉花”。

庚子七月拳匪之乱，滇中谣言四起。有谓北京议和，已将云南割让者；有谓各国在京，别有拥立者。滇中官绅，筹商谋自卫。丁衡三镇军，初以勤王号召，到省后为官绅留办团练。朱筱园先生适在其幕中，示余感事诗五首。其已刊之《穆清堂诗集》中，未及载也。为备录于此。其一云：“天柱东倾地轴浮，连兵海国入皇洲。六龙未决轩辕战，八骏非为穆满游。长乐宫前传警跸，定昆池上罢乘舟。关山戎马无消息，不到新亭泪已流。”其二云：“红巾如草蔓齐燕，螳臂难当铁甲船。突厥兵先临渭水，契丹盟未插澶渊。金戈难挽西斜日，玉弩群惊北极天。二圣创垂应继武，不堪回忆顺康年。”其三云：“大柄谁教竟倒持，争攻景教毁妖祠。入援边帅飞传檄，告庙纶音泣誓师。十六国分西晋乱，九重门启北军移。滇云恐继燕云割，玉斧休挥划界时。”其四云：“翠华下殿孰勤王，紫色蛙声闹未央。幸陕事殊元孝武，入关都定汉高皇。播迁不信三灵改，恢复犹期一旅强。自古秦中天府国，从今雪耻胆应尝。”其五云：“燕山北望五云多，畴誓收京夜枕戈。无复渔阳挥铁骑，空怜凤阙偃铜驼。回銮父老思迎跸，留守公卿唤渡河。宗社有灵王气在，秋风麦秀漫兴歌。”

元遗山《中州集》以诗存人，佳构甚稀。然王渔洋《池北偶谈》称刘无党（迎）之歌行，与李长源（汾）之七律，不减唐人及北宋大家，南宋自陆务观外，无其匹敌，尔时中原人才，可谓极盛云云。说者谓渔洋北方人，不无阿私之见。李越缦亦谓《中州集》可取者无多，标举数首，以概其余。党承旨（怀英）《和道彦至》云：“山光凝黛水浮空，地僻偏宜叔夜慵。尚喜年登更冬暖，敢论人厄与天穷。君方有志三重浪，我已无心万里风。拟葺小园师老圃，绿畦春溜引连简。”诗不过清稳，以合越缦旨趣，特为标出。《分甘余话》则谓胡元瑞历举中州诸人，特标刘迎、李汾，亦是具眼。然刘不称其歌行，李不举“烟波苍苍孟津戌”一联，谬矣。

西昌吴清渠明经源，清才绩学，惜不中寿，所诣未竟。幼时在蜀，屡间友人称道其经解史论，窃心服之。于诗颇宗《选》体，多会心之作。犹记其《拟谢休沐重还道中》一首云：“倦游聊息辙，薄宦思解组。颇怀松菊心，焉知道路阻。伊阙有停云，洛川无近浦。灞柳多飘荡，江花自媚斌。鹳龋弄溪沙，鸳鸯鸣中渚。山远楚歌迢，风疾吴帆舞。登高眺乡原，泪落不可数。感此拨朱徽，遥情激清羽。谁与识予心，劳劳怅归处。才薄怯圭璋，学小亲农圃。明月照金樽，盘阿可晤语。”清渠为成都尊经书院高材生，常问业于王壬秋。壬秋《湘绮楼日记》亦记有吴源质问经义事。后病殁于成都。览其诗者，谓“登高眺乡原”数语，殆成语谶云。清渠又有《拟陶渊明读山海经》九首，兹录其六首。其一云：“昆仑峙天柱，瑶府飞月精。巍巍此帝都，出入尽百灵。神陆握其柄，开明爰作屏。褰裳希高躅，谁与湔尘形。”其二云：“赤泉涣如绮，而乃在圜邱。神木翼其上，日夕相沉浮。丹井喷珠沫，橘英耀华流。为问不死国，宁有长年爱。”其三云：“招摇有奇树，四照花发光。洞庭多灵草，二女临傍徨。苎芜为佩带，芍药为门堂。如何望苍梧，不能过潇湘。”其四云：“造化本无为，斯人任巧智。帝江炳灵照，浑敦乃神异。妙道法自然，歌舞由一气。无为凿耳目，请谢蒙庄议。”其五云：“黄帝奋神武，乃与蚩龙战。应龙致风雨，神魃下大。思以荡国变戳，沮洳不可湮。所性岂殊致，斯理难具论。幽安何所喜，山膏何昕嗔。”大抵效壬秋所作。壬秋固宗《选》诗，非汉魏以上诗不措意者也。

余甲辰会试，出刘伯良（元弼）先生房，已备中矣，以策对中有过激语，为主司所槟。尔时少年气盛，固不自知也。场后房考录出，往见先生，为余言之，深致惜焉。先生后以吏科掌印郎主，简云南拖西清。不久即终于任所，未竟厥施也。曾示余旧作数首，《戊戌奇怀义密陈右铭》二首云：“鞅掌栖迟誓不辞，三年铃阁鬓成丝。繁霜自值民讹煽，白日能回帝鉴知。汉扇低徊怜皎洁，楚风寥落有雄雌。喧天万口纡筹策，不是江陵出救时。”“玉块然送碧岑，未堪谣诼续歌吟。焦原却立知谁是，沧海横流始自今。投绂只如寒土日，杜门遥识省愆心。向来笺问成疏阔，翟尉无劳慨世深。”盖右铭方以党人事获谴家居也。又《七盘岭大风望长安》一首云：“八水朝宗地脉雄，龙飞王气入关中。郊原霜露如初日，车驾河山起大风。北颅鲸鲵横碣石，东来鸡犬识新丰。西都形胜千年复，咫尺终南接汉宫。”盖庚子护从西行时作也。《甲辰大梁春闱即事》云：“春风猎猎动高旌，静极微闻远市声。隔院楼台疏雨歇，闭门钟鼓夕阳晴。云雷大泽鱼龙出，日月中天稷契生。世变奇才须应运，救时端不负科名。”其为时爱才之意，溢于言表。

同学岭南胡子贤（祥麟）父子弟兄俱隽才，子贤尤蕴藉。尝有《癸卯十月行聘》五言律八首，极饶风致。一云：“四海犹多难，何当便有家。山头皆草木，世上少桃花。风雨陶三径，文章温八叉。大江东去也，寒月起铜琶。”二云：“故国三千里，当年先大夫。风流唯半刺，宦迹古三吴。远岫倦还鸟，空庭啼夜乌。天高树不静，七尺此顽躯。”三云：“白云飞不见，两点但金焦。萧寺暗凉月，寒江喧暮潮。卅年衣上线，一管市中箫。红树家何在？终天铁瓮桥。”四云：“长兄少多病，今在古匡庐。先子宦游地，频年幕府居。曾携和靖鹤，去食武昌鱼。小阮官如豆，随人匏系初。”五云：“吹埙间伯氏，仲氏又吹簏。池滇生芹藻，乡园恋荔枝。龙蛇惊落笔，鱼鸟淡忘机。昵昵小儿女，琴声作颖师。”六云：“行矣投荒似，滇池万里云。谈兵短主簿，揖客大将军。烟雨百蛮险，山河一雁分。先兄行第四，下马亦能文。”七云：“身世同流寓，而公许与齐。从来女子意，不作腐儒妻。故里少君鹿，中宵士稚鸡。御沟清见底，红叶可能题。”八云：“闻道丈人事，风寒秋半潭。曾官古司马，有子并乘骖。天下多皮相，诸公却眼馋。娩无镜台玉，雅值褚河南。”其兀募不凡之概，可以想见。子贤工书法，逼肖刘文清公。一别廿年，闻尚官河朔间。幽燕烽火，草木皆惊，知必有抚时感事之作，恨未得尊酒重论也。

壬寅公车北上，宿沾益，见邸壁有题诗一绝，和诗三首，均思致不凡。曾记于《北征日记》中。因无署款，不知何人所作。后赵樾村丈见之，谓同学何君筱泉曰：“其诗余所作也。”为录于此：“十二年中两状头，可能忠孝副君求。天津桥上闻鹃叹，漫翔人才冠九州。”似系为贵州赵夏两状头发，后两君皆所表见。樾丈之言，其信矣乎！和章云：“逐逐名场等烂头，千金骏骨更谁求。祖龙余今犹烈，大错何从铸九州。”又：“刀弧帖括等虚车，黑大圆光制策书。持此进身持此取，求才屡诏意何如。”又：“痴狂竞说鬼盈车，哀痛千言有檄书。东去骆驼难厌敌，当时忠义竟何如。”皆后到者所和，樾丈已不及见矣。

壬寅北上，于除夕到镇远府，阻风雪不得前。邸寓无俚，读壁上诗自遣，皆前此公车先辈所作，颇多佳句。曾嘱居停勿抹去，并记于《北征日记》中。有署太瘦生原倡“如”韵一首，和者至十余叠。除已录于日记之四首外，尚有雪道人三首云：“慷慨高歌杜老如，秋风秋雨叹茅庐。酒樽更话连床夜，饭颗重逢戴笠初。容易坐销残腊景，相怜犹是异乡居。寒山一笑推窗入，也学吟肩峭耸予。”“自笑风尘缚茧如，几番归梦绕田庐。算来百岁会真少，火尽诸家乐志初。卖犊休耕课儿读，白鱼供馔奉亲居。南山有约终当践，载酒东邻更过予”“昕夕都门辱款庐，凌云才气识相如。剧怜文字多憎命，坐惜林泉赋《遂初》。逐日末应羁骥足，避风聊且学爰居。江湖满地诗怀好，手版劳劳会笑予。”太瘦生即樾丈，雪道人或谓即王仲瑜廉访，未知是否。又梦鱼子三首，录其二。云：“北去南来旅燕如，秋风又坐水边庐。无双才子修文早，第一仙人应运初。生死何常真似梦，功名有待且幽居。悲歌不尽年华感，客馆孤灯苦对予。”“两载光阴觉昨如，骊歌又促出蓬庐。书传驿使迢遥远，倚棹江声欲乃初。汗漫游来常作客，水山佳处暂留居。与君三十余朝伴，倘问栖栖不解予。”昆池钓徒云：“大好溪山画不如，何须觌面侈匡庐。月横野淑雪消后，酒醒江城客到初。故旧几人悲梗断，神仙一例好楼居。胸中也有闲邱壑，多愧先生首倡予。”“风景乡关那不如，旷观大地亦吾庐。一江暮雪帆归处，三度寒梅梦破初。更喜故人携轸至，最难野店枕流居。与君漫着烟霞屐，底事勾留莫问予。”“频年犊鼻困相如，空对青山守故庐。驿路星霜残腊后，江城灯火小春初。囊中秋水藏龙气，云裹闲巢问鹤居。计到长安花正好，春风有约未忘予。”太瘦生再叠前韵云：“一笑须弥芥子如，三间归卧有瓜庐。掉头心事寻巢父，屈指英雄失本初。去马来牛呼任尔，续凫断鹤意何居？女要不解《离骚》旨，摇啄申申亦詈予。”各诗押“初”韵多佳句，仍以太瘦生两首为词超韵稳，非和章所能及也。乡先达诗，传者无多，为备录之。

巴县梁叔子（正麟）以丁酉拔贡，纳赀官滇，署姚州知州。时予居外家，岁时相晤，颇有倡和。示余《舟过金陵》七古云：“昨来新食武昌鱼，倍忆吴凇江口鲈。双轮如驶不得泊，两计日行千里余。就中吴会繁华绝，瓜洲灯火秦淮月。一自城南燕子飞，金陵王气全销歇。三十年前苦战争，上将尘兵铁瓮城。今日雨花台畔水，潮头犹带鼓鼙声。”《己亥清明日，房陈周三君招由西城出北郭游莲花池即席有作》云：“房侯好游老成癖，追惧选胜忘头白。陈季高才不受羁，年少周郎称裙屐。西郊北郊天气清，人来人去唱歌行。烟花照路游丝绕，池柳空青春水生。昨朝一病柴门卧，熟食不饱人无那。喜作斜丛五日游，遂教殷浩愁城破。他乡春色花争发，酒入空肠芒角出。千觞不醉宜催诗，相扰还依金谷罚。诗成酒醉且销忧，欲把昆池换莫愁。絮飘萍散浑无定，何处明年续旧游。”又《过广通为蓝大令邀留即席赋赠》二绝云：“我辈而今谈吏治，经心仁术几兼赅。栽花满县寻常事，多少荆榛费剪裁。”“寸丝斗粟关怀切，暑雨祁寒入寐深。只有政声无政迹，一分惠爱一分心。”君时方英年，锐欲有为，惜提庙租、集公款等事，不免操切。新政未举，而民已病矣。

吴门潘礼堂，游幕来滇。丰神奕奕，非时流比也。就楚雄府石晋卿先生幕，有《感事》二律云：“鸿爪东西记不真，头衔端合署游民。天涯阅候寒更暑，宦海论交越视秦。贤令名高标栗里，故侯风渺忆平津。劳劳车马无聊甚，邓禹旁观欲笑人。”“刺虎屠龙愿未酬，磨将菱角作鸡头。乡情易惬皆吴语，旅思难销类楚囚。落叶声乾凄大壑，悲笳梦远度边楼。长城万里期谁许，清泪随风散九州。”

刘禹三方伯，书法文清，几可乱真。余事并工诗画，尝见其自题山水一绝云：“元江一水锁雄关，到此筹边苦未闲。堆案文书方画诺，又将余墨洒云山。”盖在蒙自关道任时作，语意雄阔潇洒，有俯视一切之概。

蜀东魏佐臣孝廉，风流倜傥，吐属不凡。尝见其成都与友人赠答诗数首云：“骊歌唱出锦官城，绕郭青青送客行。香草美人添别意，落花流水笑浮生。崎岖世路知无定，贫贱交游最有情。万里云山抛不得，梦魂夜夜绕寒更。”“仲宣日日强登楼，迢递关河寄浪游。杯酒寒灯知客味，蛮烟瘴雨逼人愁。迷离云树劳高望，突兀童山夹乱流。惟有中天明月好，清辉一夜照州。”“桃花潭水想粼粼，又别江南一度春。觐面便知名下士，谈心恰是个中人。联床风雨应能再，结契苔岑自有真。此道而今如弃土，纷纷轻薄总非伦。”“纵横今古几徘徊，余子声华安在哉？不朽功名关学问，倘来富贵总尘埃。知君自是匡时器，笑我难为济世才。榛莽苍苍聊溷迹，还期转瞬倚云栽。”

杜培之明府，工画梅花，老干纵横，不落时下习气。书宗北魏，古昧盎然。偶有题画之作，亦落落无尘坌气。尝见其七古一首云：“北风卷地群芳歇，造物破荒生奇杰。傲骨冲寒一夜开，九十春光忽漏泄。我昔北游雁门关，关头八月即飞雪。茫茫世界尽如银，惟有此君心似铁。试为君家一挥毫，犹觉四座英风烈。平生肝胆税向谁，惟有高卧袁安能使我心折。”

李厚安太史《五华山晚眺》诗：“海光一线白，山色四围青”，“管弦新月上，灯火酒人归”等联，极能状昆湖翠海景致，今则天时人事，几历迁移。山川犹是，非复当年风味矣！又厚安《秋兴》诗有云：“且共老农歌乐岁，霜锋不用淬鹈。”按《尔雅注》：“鹈似凫而小，膏可莹刀。，蒲历切；必益切。”杜子美诗：“健笔凌鹦鹉，钴锋莹鹈。”“王渔洋诗：“雄剑霜寒淬鹈。”均作仄声用，厚安用作平声，似未合。

金匮杨夔生谓：诗虽有为而作，然古人多以自写其性情。而曲土小生，往往索解于解之外，曰某句刺某事，某章刺某人，温厚和平，荡然无遗。至于字句多引前人之诗，谓其某字本于某人，亦过矣。盖多读书，则落笔自无杜撰，岂择其为某人之字句而用之哉！握氏之言如此。然古今人读书多，见诗多，作诗多，则搞词命意，不免相袭。其最显者，如李嘉礻右之“水田飞白鹭，夏木啭黄鹏。”王摩诘加“漠漠”“阴阴”四字而成七言一联。按此系前人旧说。嘉行辈似在摩诘后，不应反袭李诗也。又摩诘《汉江临》诗：“江流天地外，山色有无中。”欧阳文忠公长短句云：“平山栏槛倚晴空，山色有无中。”全用王句。陈简斋《伤春诗》：“孤臣霜发三千丈，每岁烟花一万重。”实袭元遣山《寄杨飞卿》诗“西风白发三千丈，故国青山一万重。”何逊《入西塞》诗：“薄云岩际出，初月波中上。”老牡云：“薄云岩际宿，孤月浪中翻。”只易四字。此词意之并同者。又有词少异而意同者，如张曙《途中间蝉》前四句云：“每岁听蝉处，那将此际同。孤村寒色裹，野店夕阳中。”李中正《闻子规》前四句云：“何处正当闻，声声欲断魂。暖风芳草岸，残日落花村。”蒋钩《孤雁》后四句云：“苇岸风吹雨，沙汀月照霜。还同我兄弟，零落不成行。”又颜之推《家训》云：“《罗浮山记》云：‘望平地树若荠。’故戴嵩诗云：‘长安树若荠。’”孟浩然《秋登方山》诗云：“天边树若荠，江畔洲如月。”实用嵩诗。又宋陆农师《贺王荆公父子俱侍经筵》诗云：“润色圣猷双孔子，调燮元化两周公。”盖本于杜诗“侍臣双宋玉，战策两穰苴。”杜诗语合分际，陆则过矣。荆公《晚年闲居》诗云：“细数落花因坐久，缓寻芳草得归迟。”实本于王摩诘“兴阑啼鸟缓，坐久落花多”。徐师川自谓荆公诗与渠所作“细落李花那可数，偶生芳草步因迟”，系偶似之耶？窃取之耶？善作诗者，不可不辨云云。然徐诗实不如荆公之间适优游也。与庸人之“山自古来和石瘦，水因秋后漾沙清”，《雪浪斋日记》有“背秋转觉山形瘦，新雨还添水面肥”，实本于前句而不及也。又荆公“一水护田将绿绕，两山排闼送青来”，盖本于五代沈彬诗“地隈一水迎城转，天约群山附郭来”。沈又本于许丁卯之“山形朝阙去，河势抱关来”，而各有胜处。岑嘉州诗：“渡口欲黄昏，归人争渡喧。”孟襄阳《夜归鹿门》诗云：“山寺呜钟昼已昏，渔梁渡头争渡喧”，盖本于岑诗。王逸少有“山阴路上行，如在镜中游”之句，沈云卿遂有“船如天上坐，人似镜中行”，老杜遂有“春水船如天上坐，老年花似雾中看”之句。大白亦有“人行明镜中，鸟度屏风裹”一联，盖触类而长之也。杜牧“故乡七十五长亭”，盖用太白“沙礅至梁苑，七十五长亭”句也。老杜“身轻一鸟过”，本于虞世南之“横空一乌度”。黄豫章之“断肠声裹无声画，画出《阳关》更断肠”，本于李义山之“断肠声裹唱《阳半》”。实不胜枚举也。

近时诗家，多有脱胎古人名作而意境增新者。如：陈太初（沆）《出都诗》“不有霜雪威，讵识阳和德”，实本于唐吕温《孟冬蒲州关河亭》诗“严冬不肃杀，何以儿阳春”。其曾孙陈仁先《天宁寺听松声》诗：“斜阳红满地，雷雨忽在巅。仰看四沆寥，声出双松间。属耳倏已远，飞度万壑泉。”写听松声，神韵欲绝。然实本于黄涪翁之“日晴四无人，声出高林际”。仁先演为三韵六句，意境较深长矣。李拔可《夜坐示贞壮并寄剑丞江南》诗“眼中时事益纷纷，默坐相看我与君”，实本于元遗山《眼中》诗“眼中时事益纷然，拥被寒窗夜不眠”，均为起句。曾蛰庵《花朝江亭谯集》诗“疲蹇倦皂路，游遨欣近郊。所思缓郁纡，得闲轻脱逃”，实本于柳柳州《避西亭》诗“谪弃殊隐沦，登陟非远郊。昕怀缓伊郁，讵欲肩夷巢”。垫庵五言古诗多摹《选》体，此则实出柳州。江叔海五言古，亦办香《选》诗，多有酷似者。

王仲宣《公谯诗》：“儿眷良不翅，守分岂能违。”李善注：“言上见恩遇，不翅过于本望。”杜子美诗“方驾曹刘不翅过”，即本王诗。《家语》孔子曰：“爱人之谓德教，何翅惠哉！”不翅，犹过多也。见《能改斋漫录》。近人李审言笺注汪容甫《自序》文“受诈兴公，勃溪累岁”，久觅出处未获，后得之于《世说新语假谲》篇。王文度弟阿智，恶乃不翅，当年长而无人与婚。孙兴公有一女，亦僻错，又无嫁娶理，见阿智乃言“此定可，殊不如人所传”。后乃知兴公之诈，为之欣喜。解不翅二字，只引《说文》段注。再以《漫录》所引证之，益见明确。

当科举时以状头为荣。而父子兄弟鼎甲者，尤为罕见。宋代除二宋兄弟魁元外，祥符中梁固、张师德，皆第一人及第。固，状元灏之子也。师德，亦状元去华之子。两家父子状元，魏野以诗贺之云：“封禅汾阴连岁榜，状元俱是状元儿。”见王辟之《渑水燕谈录》。《渑水》又云：“孙何孙仅，学行文辞，倾动场屋。何既为状元，王黄州览仅文编，书其后曰：‘明年再就尧阶试，应被人呼小状元。’后榜仅果第一。黄州复以诗奇之曰：‘病中何幸忽开颜，记得诗称小状元。粉壁乍悬龙虎榜，锦标终属鹊原。’”路谓二孙先得状头，亦是科名盛事，而萤州之诗，若符券然，又大好一则诗话也。见陈铭路《黄娴余话》。而荡去奎（曾辂）《炙砚琐谈》载庄氏弟兄鼎甲，亦佳话也。阳湖庄本淳（培因）学士，少负才华，不作第二人想。乾隆乙丑，令兄方耕先生（存与）以第二人及第，学士赋诗调之，落句云：“他年令弟魁天下，始信人间有宋祁。”后果中甲戌状元。与梁张韵事并同，后先辉映。

古人诗虽单词只字，俱经细意琢磨，往往脱简流传，后人极意拟之，不能得者，诗话中散见非一。杜集有“身轻一鸟”，鸟下脱一字。有补“疾”字者，有补“落”字者，有补“起”字者，“下”字者，后得完本，乃知系“过”字。盖本张景阳诗“人生瀛海内，忽如鸟过目”。故东坡有句云：“如观老杜飞鸟句，脱字欲补知无缘。”即谓此也。又孟浩然有“到得重阳日，还来就菊花”之句，刻本脱一“就”字。有拟作“醉”、作“赏”、作“泛”、作“对”者，后得完本是“就”字，乃知其妙。东坡谓渊明诗“采菊东篱下，悠然见南山”，有以“见”为“望”者，不啻赋之与美玉。韦苏州“采菊露未，举头见秋山”，颇得渊明诗意。明李茶陵《怀麓堂集上陵》诗，有“野行愁夜虎，林卧起秋鹰”之句，其子兆先易“愁”字为“迥”字，茶陵赞之为一字师。李越缦谓为恶札，讥其有誉儿癖。盖一字关系全诗神理，不可不慎。陈玉田论“还来就菊花”，九字皆俗，有此一“就”字下之，便字字飞动，化俗为雅。苕溪渔隐所谓诗句以一字为工，如灵丹一粒，点铁成金，其妙固不可思议也。又今李杜集《醉时歌》“清夜沉沉动春酌，灯前细雨檐花落”，有刊为“檐前细雨灯花落”者，俗眼见之，以为近理，宝则意味索然矣。山谷《次韵盖郎中率郭郎中休官》诗：“桃叶柳花明晓市，荻芽蒲┺上春洲。”有刊为“柳叶桃花明晓市”者，其失与前同。又杜诗“犬迎曾宿客”，唐颅陶本作“犬憎闲宿客”。又《对月》诗“斫邹月中桂”，陶本作“折尽月中桂”。均不可从。惟《寄高迪》诗“天上多鸿雁，池中足鲤鱼”，陶本为“河中”，则“河”字似较“池”字为胜。

元和汪衮甫（荣宝），屡膺东西洋使命，文采斐然，无惭专对。其诗夙宗义山，具体而微。前年海藏赴辽，俨然佐命，衮甫心非之。曾寄以《咏史》七言一律云：“中原亡鹿不堪求，阻海犹能主一州。涸辙能无升斗沽，随阳岂有稻粱谋。蓬莱未必多仙药，松杏依然是故邱。白发迥天粗已了，江湖迟子入扁舟。”涸辙一联，虽系为瀛国曲谅，但当局处置不善，致迫而出此，亦未必非事实。末联则为友谊进忠告，语意肫肫。此等诗真可谓不虚作者。惜君于今年夏间，以微疾遽归道山。老成凋谢，国之戚也。

余自退职家居，葺小园一区，杂莳花木，有楼三楹，插架万卷。每日晨兴，翻阅书史，点勘群籍，迄于瞑不倦。盖以炳烛光阴，老学晚盖，故有汲汲孜孜日不暇给之势。读陈仁先《过青岛访潜楼》诗，殆不啻为余写照也。诗云：“浩浩东海滨，清晖霭一庐。主人手种树，参天仰扶疏。当阶芍药花，娟娟表春余。有楼书插架，十万琳琅如。主人朝盥罢，竟日何为娱？掩书即作字，辍笔还读书。灶勉日不暇，岁月忘居诸。庭芜日夜深，足不至门闾。独乐岂真乐，乾坤极疮痛。斯人著此间，天意终何如？”诗境极佳，惟末二语则非余之所敢承耳。

揭阳曾垫庵（习经）五言古诗，工为《选》体，间摹韩柳。近体则出入唐宋。前曾举其似柳州五古一首。其近体《读书题词》十五绝句，最为出色。其《咏子建》—首，注云：“子建沈挚，敦于性情。锺记室谓情兼雅怨，是也。昔王算州读‘谒帝承明庐’，便回环往复百数十遍，不可休。予于‘初秋凉气发’一篇，亦然。每至‘子其篝尔心，交亲义不薄’，盖不知涕之何从也”云云。子建处其兄文帝猜忌之时，而能肫肫相感如此，诚不娩性情中人。予每读垫庵所举二诗，盖匪独回肠荡气，实不禁吞声饮泣矣。

新建范藕肪明府金婿由进土竭选，补云南曲靖府宝霹县。到任甫数月。与秦宥横太守不合，被劾去官。授图画于省校，朝夕倾谈，致相得也。君工诗画，嗜饮酒。数杯之后，辄扼腕数当世人物，少所当意，顾独拳拳于余，许为表裹兼到之人。余深自愧勉。君画善人物花鸟，工致脱俗。尝夜燃烛作《百菊图》，时年已六十余，几忘寝食。予劝其少息养神。君曰，余固乐此不疲也。诗宗温李，而亦间有槎橱之作。词则入草窗之室。刻有《心香室诗钞》四卷，《诗余》一卷。宣统末年，滇督锡清弼为奏准开复原官，而君已垂垂老矣。后解铜入京，覆舟几不免，到京未久，即归道山。尝赠余诗集一部，末附跋语千数百言，全用仄声字，苍峭拔俗，诗亦清隽。时作艳体乐府，记其五言《赠栖云上人》云：“出山不见寺，入寺不见山。山云自来去，山僧坐其间。云来寺门开，云去寺门关，云来与云去，山僧心自闲。”六言云：“王维是诗天子，沈生乃意圣人。道境空言水月，佛说亦是波旬。”又：“温飞卿骗叉手八，李长吉唾地三。论才不怕米贵，说士胜于肉甘。”具见其兀傲之态。七言《泊穿石即事》云：“有人知是范莱芜，落落扁舟伴遂孤。薄宦半生寒乞相，秋山一幅夜游图。波摇金碧天垂幕，霞泛红蓝月吐珠。怪底南来犹意气，此邦形势胜三吴。”皆佳。其女弟子鹤俦亦工诗词，断句如：“浣女白双足，樵童绿一肩。”词如《蝶恋花》云：“凉月一丸团似饼。踏遍莓苔，没个人兄省。罗袜透痕冰样冷，明朝留下纤纤印。算是今宵眠不稳。两鬓蓬松、揉破珊瑚枕。珠馆风微莲漏永。梧桐遮断西楼影。”皆隽永有致。惜词涉纤巧，得之于髫年女子，殊不易也。

建康古迹较多，江山雄俊。诗家每涉及秣陵六朝事者，恒多佳句。如韦端已之“六朝如萝乌空啼”，龚芝麓之“流水青山送六朝”，锺晓之“一笛残阳旧六朝”。仪橄周维镐（椒镫）有绝句云：“夜夜秦淮夜夜箫，缁鱼时节涨春潮。曾经丁字帘前坐，细雨青灯话六朝。”赵秋谷亦有绝句云：“水色山光入梦遥，十三陵树晚萧萧。中原事业如江左，草色何须怨六朝。”皆丰神秀绝。

讲求声调平仄，则有赵秋谷之《声调谱》、翟仪仲（晕）之《声调谐拾遗》、王文简之《古诗平仄谕》、翁覃溪之《五言七言平仄举隅》诸晋。讲求格律，则有《历代诗话》，及纪晓岚之《瀛奎律髓》、许五塘之《律髓辑要》、《诗法萃编》诸书，皆论之详尽。学诗者可自寻求，无俟繁复徵引。兹所欲言着，则诗家之宗尚派别也。其天资高、学力厚、兼采众长、不名一家者，团未可拘于宗派之说，从而拟议之。至于宗尚古人，学专一派，其间是非得失，有可得而论列者。自来言诗者，靡不以唐为宗。吴门吴修龄《围炉诗话》，尤力主之。惟学之仅得皮毛者，则痛斥之不稍假借。其诋明代之大复、空同等，至谓为“蚓响蛩声，牛垢驴鸣”，意气凌蔑，岂得为平情之谕耶？夫唐承六代繁褥之余，振起中声，规复正始。格律完整，情韵绵邈，诚为诗歌极则。特步趋不易，往往肩漫空阔，流弊无穷。在仲默、元美、于鳞辈，各有独至，非扶墙模壁者可比。集中间有遗神袭貌之作，其雄篇佳制，固不可掩。若夫浅学之徒，家李杜而户元白，肤词俗调，挥毫立就，巴曲俚语，摇笔即来。甚者假神韵，藉口性灵。无论贵贱老少，末学小生，皆可作诗。身后遗集，人各一编，几成定例。汗牛充栋，奚止覆瓿代薪。故赵瓯北《长夏曝书有作》云：“文人例有一篇稿，锲枣锓梨纷不了。若使都传在世间，塞破乾坤尚嫌小。”此近今诗家，所以有祧唐祖宋，力避陈腐，固趋势之所不得不至此也。盖宋诗非读书多、碛理厚，不能率尔成章，试观山谷、刺公、后山、宛陵、简斋之诗，奥衍深微，包举万象，岂粗疏者所能学步。披沙拣金，振衰救弊，舍斯莫属。故与其学唐而流为庸俗之词，毋宁学宋而犹不失为学人之制也。然如散原、子培，生辣晦涩，殊乏涵泳优游之趣。渐西、晚翠，亦不免于过为奥僻。其得风人之旨，有书有笔，雅俗共赏者，其惟海藏、听水之伦乎！故余论今之为诗者，当以汉魏六朝三唐为根柢，而以宋代诸大家为规臬，其庶乎不失于浅俗庸滥者矣！

吴修龄《答万季野诗问》，曰：“问今人忽尚宋诗如何？”答曰：“为此说者，由于无得于唐也。唐诗如父母然，岂有能识父母，更认他人者乎？宋之最著者为苏黄，全失唐人一唱三叹之致，况放翁辈乎？但有偶然撞著者，如明道云‘未须愁日暮，天际是轻阴’，忠厚和平，不减义山之‘夕阳无限好，只是近黄昏’矣。唐人大率如此，宋诗鲜也。唐人作诗，自述己意，不必求人知之，亦不在人人说好。宋人皆欲人人知我意，明人必欲人人说好，故不相入。然宋诗亦非一种，如梅圣俞却有古诗意，陈去非得少陵实落处。不知今世学宋诗者，尊尚谁人也。子瞻、鲁直、放翁，一泻千里，不堪咀嚼，文也，非诗矣。”修龄之言如此。然苏黄之诗，未尝无一唱三叹者，未尝无言近旨远者，吴氏一笔抹杀，未得为定论也。大抵唐人之时代，去古未远，故自成其为唐人浑沦渊雅之诗。宋人去古已遥，故不能不为真率新辟之句，固时势然也。以《论语》与《孟子》较，则《论语》浑沦矣；然而孟子之时势，不能不作《孟子》之言也。所谓“予岂好辩哉，予不得已也”。以扬雄之《太玄法言》学《论语》，而已失之太远，以王莽而学《周官》亦然，况诗之为道乎！夫诗与文皆学术之所流露，而与学术为同一之趋势者也。自有明末造，学者以空疏气节相高。及其末流，入于禅学，空言心性，士皆以读书为非，无应用之实学，而明之亡也忽焉。清初黄梨洲、顾亭林诸先生出，究心实学，放言高论，及其后乃演成文字之祸，而风气始大变矣。故明末遗老及清初名人，其诗文皆能直抒胸臆，畅所欲言。沧桑陵谷之感，种族存亡之思，见于歌咏者至多。迨文字狱兴，学者始箝口结舌，遁于声音考据之学。乾嘉之际，虽词章经术，飚起云涌，但多摭拾细微，少言经世，苟以耗日力，明哲保身而已。其时之为诗者，亦皆词华典瞻，雍容揄扬。嘉道间程春海诗文突兀拗折，颇足振拔一时，惟所造未竟，仅传其学于巢经巢等辈。道咸以来，国事日非。非讲求经世之学，不足以济时；非主张通变之道，不足以应用。于是今文之学兴，《公羊》三世之学说盛。其时之学者，如龚定庵、魏默深辈，皆今文学家，喜谈经济。而其诗亦皆廉悍坚卓，趋于有宋诸大家。洎祁文端、曾文正出，而显然主张宋诗。其门生属吏篇天下，承流向化，莫不办香双井，希踪二陈。迄于同光之交，郑子尹、莫子偬倡于前，哀渐四、林晚翠暨散原、石遣、海藏诸公继于后，他如诸贞壮、李拔可、夏剑丞皆出入南北宋，标举山谷、荆公、后山、宛陵、筒斋以为宗尚。清新警拔，涵盖万有。浅薄之夫，蹙眉咋舌，不能升堂而哜其敲。论者谓为诗学之颓波，余则以为诗家之真诣自今日而始显，固有可为知者道，难为俗人言者矣！

滇之亢哲，能诗者甚多，大都远宗三唐，近法明代。其能讲求两末、涉猎西江者盖寡。自维谢陋，未能篇读先正各诗。以所知者衡之，则钱南园虽际乾隆盛时，而其诗朴实说理，于陶、白、末人为近。刘奇庵先生诗亦以陶为宗，而出入于储、孟、韦、柳，晚年极崇老杜。次则黄文节（琮）、朱丹木（履）、张天船（星柳）颇多接近宋人之作。然黄朱二公，古体出入杜韩。天船专宗玉局，晚年一变而生刻沈挚，颇参入昌黎、豫章境界矣。宜良严匡山父子，极斥宋体，严守唐规，秋槎《药栏诗话》可见也。《筱园诗话》亦倡唐风，《穆清堂集》格律精密，风度浑成，入后亦稍惜熟练而少变化，盖未参以宋人规模，力求新警之笔也。郭松亭序戴云帆集，谓其由三唐溯漠魏，深观潜玩，历三十年不倦。戴古村诗笔力坚卓，波澜老成，得力于工部、王、孟诸家。《抱素堂诗》清新俊逸，唐之元自、宋之陆范为近矣。仁和汪云壑殿撰，督学滇中，极倾倒于龚簪崖、罗琴山，曾合序其集。且谓琴山具体王孟，簪崖出入于遗山、青邱，此外或宗温李，或效陶白，皆于宋人未达。惟师荔扉称晋街张溟洲造语生辣，颇多可采。玉溪严仲良有时步趋山谷，亦多妙悟，其殆后起之秀乎。

昔人谓五律为四十贤人，著一屠沽不得，其难其慎，盖弱一字不可也。然要以神韵绵邈、风格高骞为归。若无神韵行乎其间，则起结之外，四句对偶，平板呆滞，何所取焉。古人五律诗，格律完整，雄阔壮丽者，如孟襄阳“八月湖水平”一首，老杜“国破山河在”一首。其他音韵铿锵而神思绵邈者，约举数首，可为五律则效也。李太白《夜泊牛渚怀古》一首云：“牛渚西江夜，青天无片云。登舟望秋月，空忆谢将军。余亦能高咏，斯人不可闻。明朝挂帆去，枫叶落纷纷。”又孟襄阳《泊舟浔阳望匡庐峰》诗：“挂席几千里，名山都未逢。泊舟浔阳郭，始见香炉峰。尝读远公传，水怀尘外踪。东林精舍近，日暮空闻钟。”二诗皆一片神行，飘飘欲仙。又清初宣城施愚山（闰章）首云：“秋风一夕起，庭树叶皆飞。孤宦百忧集，故人千里归。岳云寒不散，江燕去还稀。迟暮兼离别，愁君雪满衣。”渔洋极称此诗，谓昔人称《古诗十九首》，以为惊心动魄，一字千金，此虽近体，岂愧《十九首》耶？施本工于五律，而此首尤其集中杰作也。又南海邝湛若（露）《巴陵琴酌送羽人游青城》云：“弹琴劝君酒，君去少知音。此曲岂不古，拨弦人尽今。夜移河汉浅，花落洞庭阴。小别成千岁，依然此夕心。”南海谭叔裕（宗浚）《送人入蜀》云：“折柳与君别，君行何日还？成都千万柳，一半我曾攀。此去偶登眺，相思应解颜。明年飞絮后，吾亦返乡关。”二诗纯以神行，化尽笔墨痕迹者。又湘潭王壬秋（闿运）《张督部鄂中饯行二首》其一云：“再见东南定，重叨饯饮欢。新亭十年泪，白发两人看。浪暖催王鲔，春荣放牡丹。深杯情话永，未觉夕阳残。”其二云：“五十年来事，闲谈即史书。谤人诚不暇，观我意何如。坐阅升沉惯，行惭岁月虚。青骊路千里，春好独归欤。”壬秋不多作近体，而此二诗，则格律浑成，深情逸韵，实近体之佳构也。

七言绝句，唐人工者极多。太白、龙权、牧之、义山、飞卿诸家，尤为擅长。宋人则玉局、双井、荆公、放翁佳制甚夥。元明则雁门、沧溟、子相、松圆外，可采较稀。清初则渔洋、樊榭极工此体。自当以绵邈超逸为贵，若如老杜荆公之四句裁对，诗中本有此格，（因绝句者系截首尾四句，或截去中四句。平常多截去中四句而为绝句，故绝句亦作截句也。）然工稳则有之，殊索索无生动气矣。兹就所记忆者略举十余首以概其余，不能备举也。太白《下江陵》云：“朝辞白帝彩云间，千里江陵一日还。两岸猿声啼不住，轻舟已过万重山。”王昌龄《芙蓉楼送辛渐》云：“寒雨连江夜入吴，平明送客楚山孤。洛阳亲友如相问，一片冰心在玉壶。”杜牧之《题齐州城楼》云：“呜咽江城角一声，残阳潋潋落寒汀。不用凭栏苦首，故乡七十五长亭。”杨诚斋举杜牧一首云：“清江漾漾白鸥飞，绿净春深好染衣。南去北来人自老，夕阳长送钓船归。”以为四句皆佳。贾岛《渡桑乾》云：“客舍并州已十霜，归心日夜忆咸阳。无端更渡桑乾水，却望并州是故乡。”此外如王龙标“秦时明月”一首，张祜《金陵渡》、《游淮南》，徐凝《忆扬州》，戎昱《移家别湖上亭》，李益《汴河曲》等作，王翰《凉州曲》，王之涣《出塞曲》皆佳。大抵唐人皆工此体，而晚唐佳者尤多也。东坡《南堂》云：“埽地焚香闭阁眠，簟纹如水帐如烟。客来梦觉知何处，挂起西窗浪接天。”山谷《病起荆江亭即事》云：“翰墨场中老伏波，菩提坊裹病维摩。近人积水无鸥鹭，时有归牛浮鼻遇。”荆公《金陵即事》云：“水际柴门一半开，小桥分路入青苔。背人照影无穷柳，隔屋吹香并是梅。”杨诚斋王什公诗话，均极称此诗。郑仲贤（文宝）绝句云：“亭亭画舸系春潭，只待游人酒半酣。不管烟波与风雨，载将离恨过江南。”此诗或作张未作。陈简斋绝句云：“中庭地白夜三更，白露洗空河汉明。莫遣西风吹叶尽，却愁无处著秋声。”渔洋与朱竹论宋人绝句，举可追踪唐贤者殆数十首，因不仅此数也。李越缦举元遗山《出都》一首云：“春闺斜月晓闻莺，信马都门半醉醒。官柳青青莫迥首，短长亭是断肠亭。”又举元王子宣、萨天锡《宫词》各一首。王云：“南风吹断采莲歌，夜雨新添太液波。水殿云房三十六，不知何处月明多。”萨云：“清夜宫车出上央，紫衣小队两三行。石阑干外银灯过，照见芙蓉叶上霜。”以为不减唐人风调。又举明张灵一首云：“隐隐江城玉漏催，劝君且尽掌中杯。高楼明月清歌夜，知是人生第几回。”以为深情恫恫，有尽而不尽之意。又张灵《春尽送人》一首云：“三月正当三十日，一琴一鹤一孤身。马蹄乱踏杨花去，半送行人半送春。”亦佳。元撒举《送郭之》云：“南口青山北口云，天涯何地又逢君。陌头杨柳西行马，画角三声不忍闻。”施愚山诗话录石刻《灞桥诗》二首，以为不减唐人。其一云：“渭水东流不见人，摩挲高冢石麒麟。千秋万岁功名骨，尽化咸阳原上尘。”“汉苑秦宫尽夕阳，几家墟落野花香。灞桥斫尽青青柳，不是行人也断肠。”王子予（绶）送《常熟李瑞卿》云：“柳暗花明风雨天，鹁鸠声裹一归船。重逢已是十年后，为问人生几十年。”潘高（孟升）《绝句》云：“黄鸦谷谷雨疏疏，燕麦风轻上觜鱼。记得去年寒食节，全家上冢泊船初。”葛一龙《八月十五夜盘龙寺》云：“历历三年看月愁，燕山楚水白门楼。不知何处明年夜，更忆盘龙寺裹秋。”王壬秋《彭城怀古》云：“烟锁彭城暮色秋，绕城无复旧河流。惟余节度东楼月，照尽行人照尽愁。”又《过衡岳下》云：“岳色寒云淡似烟，交流中址故依然。沧洲渔子头应白，记买霜鳊卅二年。”渔洋《真州绝句》云：“江干多是钓人居，柳陌菱塘一路疏。最好日斜风定后，半江红树卖鲈鱼。”“《鸟矶夫人庙》云：“霸气江东久寂寥，永安宫殿莽萧萧。都将家国无穷恨，分付浔阳上下潮。”以上所举各诗，情韵兼到，无事时偶一讽咏咀嚼，令人根触不已，愿与同调者共赏之。

七言律诗，自唐而始盛，唐以前只有七言八句之乐府诗耳。自唐人以声律对偶限之，遂相沿为律体。唐初好古之士，犹厌薄不多作，故陈子昂、李太白集皆古体，罕有律诗。洎中唐韩昌黎号为复古，亦鲜律体。孟东野、李长吉集中，直无一篇。然遇朝庆典礼及应制诸作，则不得不用律诗。风会所趋，迭演迭盛，材桀之士，头角竞出，名篇俊语，层出不穷。崔灏《黄鹤楼》一首，古律相参，推为绝唱，太白《凤凰台》诗，恩效之而不及也。此外如王摩诘、李东川、岑嘉州辈，最工此体。至子美沈雄高阔，集其大成，后之作者，莫能过也。晚唐李义山、温飞卿、刘梦得等，生面别开，自成馨逸。迨及金宋，元遗山、王半山、黄山谷、陆放翁、陈后山、陈简寇诸大家继起，步武唐人，而各有变化独到之处。元之虞道园、赵子昂亦称能手，虞近古而赵近俗。有明高季迪、何大复、李空同、王元美、陈子龙、陈恭尹、杨用修诸家，于七律皆多杰构，固不独乐府古诗为足称也。清代查初白、王渔洋、姚姬传及末季之海藏、听水，清苍峭秀，佳构极多，并可师法。今就诸家所作，略为标举，堪以隅反矣。

初唐沈期“卢家少妇”一首，摩诘之《积雨辋川庄》一首，岑嘉州《和贾至早朝》一首，李东川“朝闻游子”一首，皆格律浑成，为律诗正体。至老杜之《登高》、《野望》、《登楼》、《宿府》、《恨别》、《闻官军收河南河北》、《客至》、《南邻》、《蜀相庙》诸作，则格老气苍，雄视百代，诚高不可及矣。温李二家，雄浑秀丽，开后人无数法门，然要在善学，使气骨藻相采相副，便为上乘。否则偏于纤缛，便落凡近，此之不可不慎也。元遗山《桐川与仁卿饮》、《卫州感事》、《出都》、《顿亭》诸作皆佳。虞道园《挽文山丞相》，赵子昂《岳鄂王墓》，并为佳制。荆公《示长安君》云：“少年离别意非轻，老去相逢亦怆情。草草杯盘供笑语，昏昏灯火话平生。自怜湖海三年隔，又作尘沙万里行。欲问后期何日是，寄书应见雁南征。”《葛溪驿》云：“缺月昏昏漏未央，一灯明减照秋床。病身最觉风露早，归梦不知山水长。坐感岁时歌慷慨，起看天地色凄凉。鸣蝉更乱行人耳，正抱疏桐叶半黄。”《次韵舍弟赏心亭即事》云：“槛折檐倾野水傍，台城佳气已消亡。难披梗莽寻千古，独倚青冥望八荒。坐觉尘沙昏远眼，忽看风雨破骄阳。扁舟此日东南兴，欲尽江流万里长。”山谷《登快阁》云：“痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美洒横。万里归船弄长笛，此心吾与白鸥盟。”《次韵奉寄子由》云：“半世交亲随逝水，几人图画入凌烟。春风春雨花经眼，江北江南水拍天。欲解铜章行问道，定知石友许忘年。各有思归恨，日月相催雪满巅。”《和师厚郊居示里中诸君》云：“篱边黄菊关心事，窗外青山不世情。江橘千头供岁计，秋蛙一部洗朝酲。归鸿往燕竞时节，宿草新坟多友生。身后功名空自重，眼前尊酒未宜轻。”《和高仲本喜相见》云：“雨昏南浦曾相对，雪满荆州喜再逢。有子才如不羁马，知君心是后凋松。闲寻书册应多味，老傍人门想更慵。何日晴窗亲笔砚，一杯相属要从容。”陈后山《九日奇秦观》云：“疾风回雨水明霞，沙步丛祠欲暮鸦。九日清尊欺白发，十年为客负黄花。登高怀远心如在，向老逢辰意有加。淮海少年天下士，独能无地脱乌纱。”陈简斋《巴邱书事》云：“三分书裹识巴邱，临老避胡初一游。晚木声酣洞庭野，晴天影抱岳阳楼。四年风露悲游子，十月江湖吐乱洲。未必上流须鲁肃，腐儒空白九分头。”陆放翁苍凉感喟之作极多，举其苍浑雄板似工部者。《感愤》云：“今皇神武是周宣，谁赋南征北伐篇。四海一家天历数，两河百郡宋山川。诸公尚守和亲策，志士虚捐少壮年。京洛雪消春又动，永昌陵上草芊芊。”《书愤》云：“早岁那知世事艰，中原北望气如山。楼船夜雪瓜洲渡，戎马秋风大散关。塞上长城空自许，镜中衰鬓已先斑。《出师》一表真名世，千载谁堪伯仲间。”《九月三日泛舟湖中》云：“儿童随笑放翁狂，又向湖边上野航。鱼市人家满斜日，菊花天气近新霜。重重红树秋山晚，猎猎青帘社酒香。邻曲不辞同一醉，十年客裹度重阳。”东坡长于七古，纵横排募，不受拘束，故律诗往往出调。渔洋是以有东坡不工七律之语。而许五塘不以为然。究而论之，东坡亦有流走飘逸之作，究不可为律诗法也。以上所列有宋诸家之作，皆格律浑成，气息深厚，非一味生涩槎橱可比，而每首中必有一二联精到名隽之句，后之海藏、散原、听水诸家，亦如是也。明人陈卧子《怀古》、《秋感》诸诗，不减老杜风裁。恭尹《怀古》诸作亦然。高季迪《送沈左司从汪参政分省陕西》一首云：“重臣分陕去台端，宾从威仪尽汉官。四塞河山归版籍，百年父老见衣冠。函关月落听鸡度，华岳云开立马看。知尔西行定回首，如今江左是长安。”李梦阳《出塞》云：“黄河白草莽萧萧，青海银州杀气遥。关塞岂无秦日月，旌旗独忆汉嫖姚。往来饮马时寻窟，弓箭行人日在腰。晨发灵洲更西望，贺兰千丈果云霄。”《秋望》云：“黄河水绕汉宫墙，河上秋风燕几行。客子过濠追求野马，将军韬箭射天狼。黄尘古渡迷飞挽，白日横空冷战场。间道朔方多勇略，只今谁是郭汾阳？”何景明《得献吉江西书》云：“近得浔阳江上书，遥思李白更愁予。天边魑魅窥人过，日暮鼍灶傍客居。鼓柁襄江应未得，买田阳羡定何如？他年淮水能相访，桐柏山中共结庐。”《登谢台》云：“故国萧条登此台，暮云春色转相催。蓬蒿满地悲风起，楼观当空倒影来。山鸟不随歌舞散，野花曾傍绮罗开。今来古往无穷事，万载消沉共一哀。”杨用修《春兴》云：“最高楼上俯晴川，万里登临绝塞边。碣石东浮三绛色，秀峰西合点苍烟。天涯游子悬双泪，海畔孤臣谪九年。虚拟短衣随李广，汉家无事勒燕然。”上列明人诸作，皆步趋唐人，能得其神髓者，非邯郸之步，东家之颦可比也。

清初六家，查王尤工律绝。初白《邯郸怀古》、《集愿学堂留别诸友》，渔洋《潼关》、《沔县谒武侯祠》、《和徐健庵宫赞喜吴汉槎入关》诸作，皆遥踵唐音，近肩何李。迄于乾嘉之际，王昙、孙子潇、舒位、黄仲则之伦，浪使才情，往往流于俳谐薄弱，不规正体，未敢援以为法。迄宋派既兴，曾文正实为先导，其《读吴南屏集》、《送毛西垣之即墨长歌，即题其集》二律，规摹涪翁，几于淄渑莫辨矣。诗云：“十载乡园独尔思，眼明今日见新诗。尝忧大雅终将绝，岂意吾侪睹此奇。木落千山初瘦削，风回大海乍平夷。此中真意君能会，持似旁人那得知。”“人间肮脏一毛生，与子交期如弟兄。忽出国门骑瘦马，去看东海掣长鲸。放歌一吊田横岛，酽酒重临乐毅城。并入先生诗句裹，干戈离别古今情。”大抵善学宋者，须学其典雅浑成，奇奥排宕之笔；若一味效其僻涩深晦，则失之远矣。海藏、沧趣虽不专宗—派，初亦规步宋人，而以变化出之。苍浑精切，突过前人矣。海藏《枕上》云：“闲身急景暗中过，枕上方惊去日多。月影渐寒秋浩洞，忻声弥厉夜嵯峨。养生候密须逢子，学道心繁总着魔。是事故应思熟烂，不将美睡换奔波。”《泰安道中》云：“陇上清晨得纵眸，停车聊自释幽忧。乱峰出没争初日，残雪高低带数州。迥首会成沉陆叹，收身行作入山谋。渡河登岱增萧瑟，莫信时人说壮游。”《西湖初泛》云：“乍喜杭州入眼新，便呼小艇载闲身。抱城岚影浮初日，侵岸湖光上早春。只觉楼台胜人物，欲凭山水远风尘。酒炉正在宫墙外，带醉凭栏独怆神。”《奇栗生兄》云：“荠盐未了持家事，灯火惟余课弟编。料理儿曹聊晚计，浮湛闾里忽中年。好乘佳日舒心眼，莫遣新霜拂鬓边。准拟江淮乞郡悴，为兄先办杖头钱。”《春归》云：“正是春归却送归，斜街长日见花飞。茶能破睡人终倦，诗与排愁意已微。三十不官宁有道，一生负气恐全非。昨宵索共红裙醉，清泪无端欲满衣。”《沧趣楼诗》，浑脱处稍稍不及海藏，而清切隽永，有过之无不及也。《七月二十五夜山中怀萱斋》云：“东坡饮啖想平安，塞上秋风又戒寒。久别更添无限感，即归岂复曩时欢。数声去雁霜将降，一片荒鸡月易残。独自听钟兼听水，山楼醒眼夜漫漫。”《七月十九日同嘿园游翠微庐师诸寺》云：“山灵不愠我来迟，急雨回风与洗悲。破刹伤心公主塔，坏墙掩泪偶斋诗。后生谁识承平事，皓首曾无会合期。三十年来听琴处，秘魔崖下坐移时。”《题伯严诗卷》云：“老于文者必能诗，此道只今亦少衰。生世相怜《骚》、《雅》近，赋才独得杜韩遗。江湖浩荡身行老，肝肺槎牙俗固疑。牢落年来欢会少，始知高论末须卑。”《上元游厂肆》云：“岁华犹属旧皇都，士女肩摩了不殊。时好略从陈列见，昔游篇数辈流无。烽尘稍远宜知幸，羁绁余闲偶寄娱。廿有一番度元夕，未忘夜饮两峰图。”汪衮甫亦有《陪听水老人游火神庙列肆》云：“钜海烽烟照夕明，旧都庙市尚春声。江河浩荡师儒在，风日喧妍杖履轻。闲向尘嚣搜古逸，略从丧乱见承乎。集中倘有《斜川记》，衰钝何期附姓名。”衮甫固学樊南者，此首则极力拟似庵一派。又曾蛰庵有《崇效寺看花》一首，风神婉约，格调自然，可作七律范也。诗云：“怅卧春归十日阴，落花台殿更清深。被阑碧叶如相语，辞世青鸾不可寻。物外精蓝谁拾宅，乱余梗莽自成林。迷阳却曲饶忧患，那得端居长道心。”《筱园诗话》录有《怀古》数首，雄浑奇恣，亦似宋人之学杜者。严遂成《三垂冈》云：“英雄立马起沙陀，奈此朱梁跋扈何！赤手难扶唐社稷，连城犹拥晋山河。风云帐下奇兄在，鼓角声中老泪多。萧瑟三垂冈畔路，至今人唱《百年歌》。”蒋士铨《题南史》云：“半壁销沉羁业荒，髑髅腥带粉痕香。皇天好杀非无故，乱世多才定不祥。六代文章藏虎豹，百年花月化鸳鸯。南朝几片风流地，酒色乾坤战马场。”朱丹本《甲马营》云：“天心厌乱真人出，甲马营同石纽村。五季腥风污日月，一儿香气荡乾坤。黄袍开国君臣义，金匮传家母子恩。南渡文孙承大统，可怜引领望中原。”朱次民《紫柏山留侯祠》云：“少时任侠老游仙，龙虎风云壮盛年。天眷汉家成帝业，人从秦季得师传。五湖臣节开先路，三顾君恩让后贤。岂有赤松游世外，空余紫柏满祠前。”此等诗必须史事熟练，胸襟广博，琢词命意，始得奇伟之趣。若率尔操觚效之，必流于诞怪不经之弊，故不可为法也。要之作七律诗，其初仍守唐人起承转合、一情一景之成规，迨后读书多、用力久，自然纵横变化而不失矩度。若一入手便学邪僻之语，空滑之调，则终身碌碌，岂能有胜人处耶。

五言古诗，肇自西汉，苏李赠别，卓文君《白头吟》，李延年歌，皆其滥觞也。《十九首》有谓为枚乘作者，古音古节，宛转顿挫，非汉魏以后人所能假。殊非一时一事，亦不仅十九首，昭明以之入《选》者，止此数耳。模山范水之作，大谢为最。宣城工于发端，左思、鲍照工于咏古，步兵善于写怀，皆雄杰抗厉。渊明旷达，独具精诣，后来取法，舍斯莫属。严秋槎《药栏诗话》颇嫌六朝人之琢词链句，过于穿凿。然五言节短音长，非琢链何能工妙耶？其后唐人如岑、玉、孟、韦、储、柳，虽稍变格，仍不能出前人窠臼。昌黎尤长于遒链，音节亦近古。明清如谢、谭、王、厉诸家闲适之作，及近人投赠之什，均多可采。渔洋谓五言古着议论不得，亦不尽然也。作者多取六朝人及唐之李、杜、王、孟、岑、韦、昌黎诸家，汰其繁芜，涵咏讽诵，自得其真。若杂填风云月露之词，生凑险僻迂曲之字，以为学谢学韩，影响比附，则入魔道矣。李越缦评此体诗，举漠魏之枚叔、苏、李、子建、仲宣、嗣宗、太冲、景纯、渊明、康乐、延年、明远、元晖、仲言、休文、文通、子寿、襄阳、摩诘、嘉州、常尉、太祝、太白、子美、苏州、退之、子厚，以及宋之子瞻，元之雁门、道园，明之青田、君采、空同、大复，清之樊榭，皆诣力精深，卓绝千古。惟谓道光以后，惟潘四农之五占，差有真意；则取才未免过狭。沈归愚《古诗源》所选五言，差强人意，较之其他各代诗《别裁》为胜，堪以取则。唐人则太白乐府诸篇，工部《新婚别》、《无家别》、《垂老别》、《石壕吏》、《新安吏》、前后《出塞》、《自京赴奉先》、《北征》诸什，洋洋纟丽纟丽，蔚为大篇。其余如岑之《登慈恩寺塔》，韦之《郡斋燕集》，允推佳构。王之《渭川田家》、《青溪》、《蓝田山石门精舍》，孟之《寻香山淇上人》、《夏日南亭怀辛大》、《秋登万山寄张五》，柳之《晨诣超师院读禅经》、《游西亭》，韩之《秋怀十一首》、《赠张彻张籍》及《送惠师》诸首，皆音节近古，几经锤链而成。郊寒岛瘦，要足以振拔陈言，开辟意境。香山五古，多讽谕之作，但词涉直露。学陶白而流于迂俗浅率，反不如学孟贾之较新警也。宋人除玉局、山谷外，宛陵之《河豚》诗，少游之《端午日》诗，皆卓卓可传。明之谭友夏，清之黎二樵《五百四峰草堂》，陈太初《简学斋》，魏默深《清夜斋》，江叔之《伏堂》，金亚匏之《秋蟪吟馆》，并多幽秀峭挺之作。人境庐《新离别》诸作，抑扬顿挫，生面别开。太初曾孙仁先，五古诗雄深雅健，善学荆公、山谷。陈石遗评其《游天宁寺》、《听松声》、《往太清观》诸篇，谓可抗衡嘉州少陵《登慈恩寺塔》、《玉华宫》、《大云寺》、《赞公房》诸作。至全首音节高抗，如空堂之答人响，则以平韵古体诗，出句末字，多用平音也。此秘韩孟始发之。韩如《遣疟鬼》、《示儿》、《庭楸》、《读东方朔杂事》等篇皆是，孟尤多云云。出句末字用平音，弥觉铿锵溜亮，自六朝人已发之。如大谢《登池上楼》、《石门新营》诸诗皆是。李杜亦间有之。石遗何言自韩孟始耶？梁节庵《得伯严书》一首，超逸沈郁，不可多得之作也。诗云：“千年浩不属，君乃沈痛之。神思可到处，缱绻通其词。穷山何所乐，余心忽然疑。试君置我处，魂梦当自知。把书阖且开，情语生微漪。出见东流水，汤汤将待谁。”王壬秋、邓弥之力追汉魏，故全集中五言古体尤多。兹录王壬秋得意之作二首，以见一斑。《入彭蠡望庐山作》云：“轻舟纵巨壑，独载神风高。孤行无四邻，然丧尘劳。晴日光皎皎，庐山不可招。扬帆挂浮云，拥楫玩波涛。昔人观九江，千里望神皋。浩荡开荆扬，蒙淙听来潮。圣游岂能从，阳岛尚瞧蛲。川灵翳桂旗，仙客金膏。委怀空明际，傲然歌且谣。”自注：“俗人论诗，以为不可入议论，不可入经义训诂，是岐经史文辞而裂之也。余幼时守格律甚严，及后贯彻，乃能屈刀为铁，点磁成金。如此诗皋、潮、蛲韵，考证辨驳俱有之，若不自注，谁知其迹，熔经铸史，此之谓欤。”又《望巫山作》云：“神山夙所经，未至已超夷。况兹澄波棹，翼彼祥风吹。真灵无定形，九面异圆亏。晴云穴内蒸，积石露奇。江潮汩无声，浩荡复逶迤。呼风凌紫烟，嗽玉吸琼脂。赏心不可期，游识道层累。若有人世情，暂来祓尘羁。”自注：“与前诗皆学谢，赤石帆海，光阴往来，神光离合，五言上乘也。诗涉情韵议论，空妙超远，究有神而无色，必得藻采发之，乃有鲜新之光。故专学陶阮诗，必至枯淡。此‘脂’韵与上篇‘膏’韵皆点景之句，而通首尽成烟云矣。‘江潮’两句，尤能写出真景，江行者自知之。”

七言古诗，最忌平铺直叙。故须阳开阴合，如江海之波，一波未平，一波又起。如兵家之阵，方以为奇，又复为正；方以为正，又复为奇。出入变化，不可纪极，则天下无敌。备此法者惟李杜。此元杨仲宏之言也。乙王元美云：“歌行有三难：起调，一也；转节，二也；收场，三也。”《筱园诗话》云：“七古起处，直破空叫起，高唱入云。中间具纵横排荡之势，镇以渊静之神，故往而能回，疾而不剽。于密处叠造警句，于疏处轩起层波。至接笔则或挺接、反接、遥接，无平接者。转笔则或疾转、逆转、突转，无顺转者，故倍形生动。结处宜层层绾合，面面周到，而势则悬崖勒马，突然而止，使词尽而意不尽。此皆作七古之笔法也。”

纵横变化，李杜为之大宗。嘉州、东川，悲壮苍凉，工于边塞征战之作。常侍、摩诘，兼为雄丽。昌黎兀傲排宕，音节最高。子瞻、放翁，沈雄喷薄。遗山、青邱、空同、大复，高视阔步，嗣响唐音。梅村踵武元白，典瞻华丽，自成别调。初白力追玉局，颇多巨制。至近代巢经巢、范伯子，并学杜、韩、东坡，淋漓挥洒，如天马行空，不可羁勒。残膏余馥，沾溉后学不少。学宋诗者往往借途经巢，非必直接苏黄也。张濂卿选有清三家诗，取施愚山之五古五律，郑子尹之七古，姚姬传之七律，谓足津逮后人，诚知言也。江西诗人蒋心余，力学昌黎、山谷，其诗沈雄拗峭，意境亦厚。黎二樵《五百四峰草堂诗》中，七古几占多数，意境词笔，迪不犹人。程春海诗亦生辣，而多硬直处。以其力避凡庸，刻意新响，而知者反稀。陈庵意深词隽，李拔可工于叹嗟，宋派之杰出也，夏映庵力摹宛陵，有神似者。兹录梅夏各一首，可以见其概焉。宛陵《答裴送序意》云：“我欲之许子有赠，为我为学勿所偏。诚知子心苦爱我，欲我文字无不全。居常见我足吟咏，乃以述作为不然。始日子知今则否，固亦未能无谕焉。我于诗言岂徒尔，因事激风成小篇。辞虽浅陋颇刻苦，未到《二雅》未忍捐。安取唐季二三子，区区物象磨穷年。苦苫著书岂无意，贫希禄廪尘俗牵。书辞辩说多碌碌，吾敢虚语同后先。唯当稍稍缉铭志，愿以直法书诸贤。恐子未喻我此意，把笔慨叹临长川。”映庵《云楼寺竹径》云：“理安长丹直插地，云栖大竹高参天。二寺复然到圣处，不朽竹愈坚。昔称理安景无对，未看云凄真枉然。顷窥幽径避白日，步步到寺循花砖。又如葺叶作廊覆，左右柱立皆修椽。露骨专车岩壑底，表影累尺僧房巅。空亭佳足一遐想，夜至风露宜娟娟。人言此寺惟有竹，他景不称名虚传。正惟有竹便佳绝，杂树亦众何称焉。愿笋勿尽成竹，连坡长到澄江边。”其转折处皆效宛陵，而较宛陵前诗为有色泽矣。原诗中多四句，删去较紧拔。七古中拗峭生动不涉枯淡者，经巢及范伯子、黎二樵皆然，兹各录其一首。又朱竹坨《玉带生歌》，沈乙盒《病僧行》，实为近代奇作。见《曝书亭集》及陈石遗所选《近代诗钞》中，不备列矣。经巢《留别程春海先生》云：“我读先生古体诗，蟠纠咆熊生蛟螭。我读先生古文辞，商敦夏卣周尊彝。其中涵纳非涔蹄，若涉大水无津涯。捣烂经子作醢胬，一串贯自轩与羲。下迄宋元靡参差，当厥兴酣落笔时。峭者拗者旷者驰，宏肆而奥者相随。譬铁勃卢铁蒺藜，戛摩揭擦争撑持。不袭旧垒残旄麾，中军特创为鱼丽。此道不振知何时，遂尔疲茶及今兹。学语小儿强喔唠，雕章绘句何卑卑。鸡林盲瞽为所欺，传观过市群夥颐，厚颜亦自居不疑。间有大黠奋厥衰，鼎未及扛膑已危。其腹不果则力赢，其气不盛则声雌。固念宛转呻念尸，非病夸毗即戚施。黄钟一振立起痿，伟哉夫子文章医，当今山斗非公谁？种我门墙藩以篱，拥肿拳曲难为枝。络之荆南驱使腓，野马复不受羁。锡我美字令我曦，以乡先哲尹公期。无双叔重公是推，道真北学南变夷。此岂脆质能攀追，敬再拜受请力之，头童牙豁或庶几。槐黄催人作丛罢，定王城下离舟维。春风冬雪惯因依，出送抚背莫涕挥，东流淙淙识所归，有质卖田趋洛师。”范伯子《和虞山言謇博韵》云：“世说小范十万兵，不能战胜徒其名。空提两拳向四壁，推排日月驱风霆。帐中突兀建吾子，忽复自颅大莫京。岂无羽翼在天地，远莫能致孤难行。语子瑰文猛如虎，伏而不出如处女。浩如积水千倍余，千一之效流成渠。天仙化人妙肌理，堕马啼妆百不须。莫学世间小丈夫，容光滑腻心神枯。少壮真当识涂径，看余中老已垂胡。”伯子又有《过赤壁下》—首，亦奇恣。诗云：“江水汤汤五千里，苏家发源我家收。东坡下游我上溯，慌忽遇之江中流。不遇此公一长啸，无人知我临高秋。公之精灵抱明月，照见我心无限愁。”二樵《慈度寺松障歌》云：“饥乌食榕不果腹，飞入空村啄大屋。屋山横雨海刮风，窜逐风势飞入松。村静月寒哀彻骨，尾劳毕逋落口实。胡髯匝匿古莎，长带窈窕山鬼萝。窍虚辍乐鼠塞窦，根襻进沫蛇盘巢。年深物化若蒙椁，摄迷毁体如病魔。之而鳞甲身半露，撑攫风雷气凭怒。痛箝不放入定身，解缚谁能持咒护。千缕沧波欢啮痕，前朝老衲手爪存。可怜是病非四大，当此直指不二门。吾师慧剑金刚宝，此物根尘葛藤老，漫留不割说法了。此法要使人尽晓，一声霹雳笑绝倒。是时冰雪归故林，吾与居士观其心。”以上数诗，因其诗集不常见，故录之。至七古长篇，要在波澜壮阔，沈郁顿挫，亦富丽，亦峭绝，纵横变化而不失其矩度。试取杜、韩、苏、黄诸大家之作，涵泳循绎，当自得之。若必拘于旧法之分段、过段、突兀、用字，赞叹、再起、归题、送尾，则泥矣。

五言绝句，起自古乐府。节短音长，最难措手。唐人李白、崔国辅最为擅场。王维、裴迪，辋川唱和，佳什甚多。钱、刘、韦、柳多古淡清逸之作。祖咏《终南残雪》云：“终南阴岭秀，积雪浮云端。林表明霁色，城中增暮寒。”二十字诗意已足。其词尽而意不尽者，太白《敬亭独坐》云：“众鸟高飞尽，孤云独去闲。相看两不厌，只有敬亭山。”不着一字，而势交炎凉、孤芳自赏之意，言外自见。薛涛妓女，乃有《呈高联乐府》四句云：“闻说边城苦，如今到始知。好将筵上曲，唱与陇头儿。”婉转讽谕，不露形迹，诗中上乘也。陶通明云：“山中何所有？岭上多白云。只可自怡悦，不堪持赠君。”金昌绪云：“打起黄莺儿，莫教枝上啼。啼时惊妾梦，不得到辽西。”王元美称二诗不惟语意高妙，其篇法圆紧，中间增一意不得，易一字不得，起结极斩绝。然中自纡鳗，无余法而有余味。以此求之，有余师矣。

作诗自以品格为第一，故择地择人为要。若不论其人其地，随意涂抹唱酬，诗虽佳无取也。近时名流，喜与倡优往还，自命风流高尚。诗集或诗话中，往往有赠某郎诗，和某郎句者，余见之便随笔抹去，以其诗格既低，不欲观也。此风自李越鳗始，后贤踵之，益复公然无忌。夫北平狎优之风，最为恶劣，断袖余桃，何能为讳，人道已坠，遑论其他。而乃讠羽讠羽曰文明，曰平等，未免自欺欺人耳。又名人诗话，喜引乩笔，亦是一病。夫扶鸾降乩，类多假托，而乃郑重书之，以为太白之作也，渔洋之咏也，皆不值一噱。降乩之事，余曾据佛法作专文，以孜证其详。不谙其理者，至诧为仙笔而纪载之，殊涉荒诞。窃愿同调诗家，勿蹈此辙，致害诗格也。按牧斋、梅村亦多有赠歌郎之作。

明诗之坏，自学唐始。学唐而不得其渊雅蕴藉、含蓄不尽之旨，徒袭其皮毛腔调，遂流为空阔，继失于险怪。此于鳞、公安诸子，所以为世诟病也。自乾嘉以后，称诗家皆讳言宋，至举以相訾警。故宋人诗集，庋阁不观。明诗之弊，直至末造而无可救药。清初沿明余习，自朱、王、施、赵、宋、查诸大家出，始渐摆脱，各树一帜，以自发挥其兴趣。迨乾嘉之际，国际承平，朝多忌讳，又失于俳谐靡丽，而真诣不显。袁子才辈，益创为性灵之说，海内靡然向风从之。空滑浅俗，诗体益卑，靡不足观矣。近五十年来，始尚宋诗。吴孟举序《宋诗钞》曰：“黜宋者曰腐，此未见宋诗也。今之尊唐者，目未及唐诗之全，守嘉隆间固陋之本，陈陈相因，千喙一倡，乃所谓腐也。”又曰：“嘉隆之谓唐，唐之臭腐也。宋人化之，斯神奇矣。”其意在扌求唐之弊，故立论如此。盖唐之作者多人，不尽皆可法也。即一人之诗，亦不尽可法也。宋人亦何独不然。学唐如欧、王、苏、黄二陈诸家，斯为善学矣。若如李于鳞《唐诗选》，乃独取境隘而辞肤者以为准，则已陈之刍狗，尚堪再蓄用乎？锺谭之《诗归》，尖新诡僻，又岂可取法者。宋人中如子瞻之博大，山谷之遒健，放翁之浑成，宛陵、后山之宛委沈郁，皆得之于唐人。而其过于率易槎牙处亦不少，则学之亦岂可不善取裁者。故余之宗尚宋人者，亦以近之作诗者，恒率易出之。黄茅白苇，触目皆是。故示以宋人之诗，非读书多、学力厚不易成章。扌求弊补偏，不得不尔。而特举海藏、听水之伦，皆善学宋者，其佳处固不仅在槎树生涩，而松秀浑脱之句，亦复见长。但能意境生新，笔力健举，即宋人之妙境，唐人亦不外是矣。



●卷下

《永乐大典》内载唐时《肇监图》，已失名。王勃为之序，称“南海好事者示余，云当今才妇人作”，后有今狐楚跋。其图盘曲纠结，转轮钩枝，为八出铭语，排次其上，左右回旋，读之皆成韵。又于铭心作菱花，花上八字，枝间又八字，并回环可诵，递相为韵。王勃《击监图》。《铭序》云：“上元二年，岁次乙亥，十有一月庚午朔，七日丙子。子将之交趾，旅次南海。有好事者以转轮钩枝八花监铭示余云：‘当今之才妇人作也。’观其丽藻反复，文字萦回，句读屈曲，韵谐高雅。有陈规起讽之意，可以监前烈，辉映将来者也。昔孔诗十兴，不遣姜卫。江篇拟古，无隔班媛。以其超俊颖拔，同符君子者矣。呜呼！何勒非戒，何述非才。风律苟存，士女何算。聊抚镜以长想，遂援笔而作序。王勃撰。”（于时不暇刊润，书于石亭寺东廊。）

右列《肇监图》，其盘屈纠结为八枝者，左旋读之，当就“支”“脂”字韵，右旋读之，当就“先”“仙”字韵。后有令狐楚跋云：“元和十三年二月八日，予为中书舍人翰林学士，夜值禁中，奉旨进旨检事。因开前库东间，于架上阅古今撰集，凡数百家。偶于王勃集中卷末，获此图并序，爱玩久之。翌日遂自摹写，贮于箱箧。宝历二年，乃命随军潘元敏绘于缣素，传诸好事者。令狐楚记。”景定中，会稽王楠又为之笺。其词云：“驰光匣启，设象台悬。诗崇礼阅，己后人无。奇标象列，耀炳光宣。施章德懿，配合枢旋。媸妍萃尽，饰著华铅。熙雍合雅，约隐章篇。词分彩绘，义等简筌。移时变代，寿益延年。规天矩地，引派分源。池清透影，羽翠含鲜。卑尊尔敬，志节斯全。眉分翠柳，鬓约轻蝉。搞词掩映，鹊动翩联。披云拂雪，戒后瞻前。随形动质，义衍词编。姿凝素月，质表芳莲。疲忘怨释，垢涤瑕捐。枝芳表影，玉缀凝烟。仪齐罔象，道配虚圆。闺闱谨守，暮早思虔。漪涟配色，绣锦齐妍。垂芳振藻，月引星连。缁磷异迹，澈莹惟坚。厘毫引照，古远芳传。”此系右旋回读之文。若自左旋回读，则自“悬台象设，启匣光驰。传芳远古，照引毫厘”起，至“先人后己，阅礼崇诗”止。花上右旋，“晓月清波，皎月澄河”八字皆可起读。左旋亦然。但自“晓”字起，右旋读之为通。枝间左旋，“耀日菱芳，照室冰光”八字皆可起读。右旋亦然。但自“耀”字起，左旋读之为通。王棣跋云：“监有铭，圣志也，有儆戒之道焉。轮钩八花，彤管有炜。辞旨典则，终和且平。视《玑图》锦织，根于忌怨而作者，万不侔矣。予得而玩之不忘，颅骤读者，莫知其端以为病。理郡清暇，与东江王君味言纟由义，探索起止。随笔为笺，亦粗得其概。呜呼！石亭之书泯，库架之藏逸。幸而仅存者，可不实用而广其传哉。景定四年岁在癸亥十有二月乙亥，会稽王棣书于彬治修然堂。”又陈伯大后跋云：“会稽先生博物洽闻，读书如禹之治水，苟涉词义，率不肯草草目过，虽唐人《肇监录》，亦寻颠末为之笺。自‘驰光匣启’而发语，至‘古远芳传’而卒章。始言启匣以对镜，终言托铭以传远也。闲尝视仆而证之，曰八方布卦，震实位东，震其启明之地乎。花上八字，晓实直北，晓其窥照之时乎。右旋读之，于此起文，信矣。若稽枝间，东曰耀日，南为菱芳。照室居西，冰光在北。方义各著，震起艮止之意寓焉。左旋读之，又当自‘悬台象设’而发语，至‘阅礼崇诗’而卒章。始言悬台以置镜，终言作诗以崇规也。盖‘驰光’起于晓字而右旋，右属阴，故月在晓之右。‘悬台’起于耀字而左旋，左属阳，故日在耀之左。左右不同，而起于震则一也。噫！造化无停，日夜不息。循环无端，天运之不穷也。彼默而识之，此研而索之。发制作之初心，照潜伏之秘蕴，是之推耳，监铭云乎哉！先生既梓而置诸泮，敢疏管见于编末。景定四年，岁在昭阳大渊献丙子除夕，郡文学掾玉笥峰前陈伯大敬堂书于燕喜堂。”是图曾由清高宗命书局呈阅，御制七言律诗，题于简端。详见无锡邹晓屏《午风堂丛谈》。其图之巧，诚过于苏蕙文。然回环读之，均只四言韵语耳。而清嘉庆年间，山阴金礼赢所制《拟赵阳台回文诗》，其精巧遇此远甚，诚巾帼中绝代才人也。女士字云门，幼名纤纤，自号昭明阁内史。为秀水王仲瞿（昙）继室。通书史，能吟咏，善绘人物花鸟，嘉道间女士画称为大家。惜未三十即卒。回文诗限于篇幅，不具录。只录其自为跋语，知取裁于《肇监铭》，而青胜于蓝，令人惊叹欲绝。跋云：“苏蕙织锦回文，予嫌其名曰《璇玑》，图无团体。今年同外子读书会稽山中，戏代其弃妾赵阳台亦制一本，凡一千五百二十一字。读成短长古律、铭、谣、赞、颂，凡万七千余首。中含三垣斗柄、二十八宿及一切图象，其方则列国舆图、风云天地、八阵游兵，共图一幅。分图为四十有九，交龙翔凤，万转千环。握奇变化之数，虽儿女心思，善读者亦知为文章壁垒乎。嘉庆丙辰春日，山阴金礼赢云门氏识于昭明阁中。”其起句为“珠缠珏系，玑绾星陈。”左右上下，无不回环成文，各有意义。慧心灵质，巧不可阶。女士著有《秋红丈室诗稿》。仲瞿亦才子，本有唱随之乐，而急近功名，几罹祸患，中年困呃以没。云门嫠居，皈依佛法，曾有《礼观音大士》诗云：“同感杨枝净孽尘，心香一办共朝真。神仙堕落为名士，菩萨慈悲念女身。前度姻缘成小劫，下方夫妇是凡人。望娘滩远潮音近，惟有闻思是至亲。”（按：徐仲可《清稗类钞》载全嫠居后二诗。仲可浙人，当必有据。惟据《烟霞万古楼文集》有金氏五云墓志铭，似全氏殁在仲瞿先，且铭词有“织锦写太平五言之颂，回文书天宝八百之诗。”自注：“年十三手书予所作织锦回文，为蹇修之始。”则是仲瞿先有回文诗，而云门复效为之耶。）

明代李空同、程松圆辈，佳句极多，徒以貌袭唐人，遂贻优孟衣冠之诮。而吴修龄、伍既庭、李越鳗诸君，未尝不叹赏其佳处，正不得一笔抹杀也。修龄答万季野问诗曰：“空同唯是心粗气浮，横戴少陵于额上，轻蔑一世，是可厌贱。若其匠心而出，如‘卧病一春违报主，啼莺千里伴还乡’，上句叙坐狱，得昌黎‘臣罪当诛，天王圣明’造语之法；下句言人情凉薄，从《楚词》‘波滔滔兮来迎，鱼鳞鳞兮媵予’而来，岂余人所及？以此诗情事，用不著少陵，只得匠心而出，所以优柔敦厚，深入唐人之室。若平生尽然，岂可涯量也。”阳湖伍既庭（宇澄）《饮渌轩随笔》云：“吾邑邵青门先生长蘅论诗，极诋休宁程松圆（嘉燧），云诗多堕落旁趣。闲就《列朝诗集》中略为抉摘：如‘风情缸面清明酒，节物山头谷雨茶’，非村学究对偶乎？‘不嫌昼漏三眠促，方信春宵一刻争’，淫秽鄙亵，非剧本中花面译语乎？‘纸裹已空难爱惜，饼储欲罄未知谋’，非破窑剧中落场诗乎？‘远雁如尘飞水面，乱帆疑叶下吴头’，‘梦裹楚江昏似墨，画中湖雨白于丝’，‘剩添风月闲家具，凭占烟波小钓舟’，非张打油、胡钉铰之办香乎？松圆于启祯间为虞山所激赏，所抉摘中如‘远雁如尘’一联，‘梦裹楚江’一联，‘风情缸面’一联，当时已脍炙人口。渔洋采入诗话中，叹为不愧古作者，而比之学究、打油，何纰缪乃尔！青门素嫉虞山，故不自知其诋斥之谬也。”

宋吴曾《能改斋漫录》，考证详确，诸家多徵引之。（钱蒙叟注杜诗屡引其书。）顾其第八卷“沿袭类”，自“桃花乱落如红雨”至“太液披香”共四十六条，全录吴拜（正仲）《优古堂诗话》，即次第亦仍其旧。盖其书虽系杂记，辨正经史诗文，而诗话特多，恐余类中钞袭他种诗话，亦不少也。吴升在徽宗时使金被留，金人欲立张邦昌，令其与莫俦往返传道意旨，时人讥之为捷疾鬼，故其书亦不甚传。虎臣以苟或为忠臣，以冯道为大人，孙仲鳖有《秦桧诗》，亦经载入。是非乖刺，党附权奸，为《四库提要》所指斥。特以其记诵渊博，考据精核，故仍著录其书。后之读其书者，咸称道之。

秦大樽《消寒诗话》复有记芍药及梨二事，亦与今时不同。其记芍药云：“余在滇时，曾一置酒于芍药花前。花既远不如京洛，徒增望阙之思耳。‘北海樽开露未乾，鼠姑风细麦秋寒。崆峒山畔群仙集，底事邀灵黑牡丹。’”又云：“楚雄在滇南，为迤西首郡，土厚民淳，不产珍异，惟梨绝佳。故事：梨熟，郡县辙将境内梨树封禁，以官价取白数十万颗，送会城，缉上官。吏缘为奸，小民失业多矣。余至郡革之，且志以诗：‘使君公暇偶吟诗，不学君谟谱荔枝。但愿吾民勤且俭，只栽桑枣莫栽梨。’”秦君风裁如此，胜于俗吏多矣。惟今日楚郡梨实不佳，惟大理以雪梨著名，意自秦君劝戒后，种梨者遂渐稀欤。芍药自楚雄至大理丽江一带，均尚有之，特不如燕齐之盛耳。

昆明布衣郭舟屋《竹枝词》一首，及“湖势欲浮双塔去，山形如拥五毕来”一联，为升庵、竹坨、渔洋所称道，以为不减唐人。升庵在滇时，所与游者甚多。渔洋《居易录》所载，自六学士外，又有隐士董难。难字西羽，太和人，尝辑转注古音，著《韵谱》。《滇志》列之于《隐逸传》。曾有《题玉局寺》诗，甚佳：“杜鹃枝上春可怜，杜鹃声裹雨如烟。萋萋满目芳草碧，杳杳一发青山悬。忽悲麦秀客游次，却忆栋风花信前。惆怅池塘绿阴树，惊心一曲南薰弦。”风格宛似升庵，与舟屋《竹枝词》音节亦复相近。

维扬“二分明月”、“廿四红桥”，为诗人兴会之场，而绝句风调，多有相似者。陈迦陵云：“雨余垂柳鸭头绿，日落吴天卯色红。绝似侬家罨画裹，几层杨柳几层风。”沧洲张桂岩（赐宁）云：“十里桃花十里溪，一层杨柳一层堤。可怜多少闲池馆，每到春来鸟乱啼。”今日扬州风月，已无人过问。惟杭州西湖，楼阁别墅，弥望皆是，而主人年不数至，只供啼鸟游人之自为去来而已。

谭嗣同《莽苍苍斋论艺绝句》云：“意思幽深节奏谐，朱弦寥落久成灰。灞桥两岸萧萧柳，曾听贞元乐府来。”自注：“新乐府工者代不数篇。盖取声繁促，而情易径直；命意深曲，而词或晖缓。尝于灞桥旅壁见一首云：‘柳色黄于陌上尘，秋来长是翠眉吨。一弯月更黄于柳，愁煞桥南系马人。’读竟狂喜，以为所见新乐府斯为第一也。”

戊戌六君子所为诗歌，皆近宋体，而林晚翠尤甚。其《张园呈石遗》云：“深篁傍水摇蛛网，三两拒霜照眼明。穷巷幽姿端可比，秋风斜日若为情。残荷昔日看犹在，远客临行思自生。且欲留诗当报礼，仁人一序敌连城。”此其刻意为之者。若《沪寓即事》云：“隔浦车尘涨暮天，虹边门巷渐含烟。独谣负手谁能喻，百计安心或未贤。王粲忧来空假日，嗣宗醉后只酣眠。河流树色宁知我，眼底怜渠尽意妍。”《上海胡家闸茶楼》云：“已近乡心那得休，谁曾一笑妄成留。依回避疫情何怯，牵率言欢意易遒。十里人声趋短夜，百年海水变东流。闲来独倚原无事，只为凉风爱此楼。”已近自然，不见雕琢形迹。“独谣负手”一联，“十里人声”一联，尤见精采。晚翠为闽江后起之秀，其被祸年未三十，诗家争为诗悼惜之。

渐西村人袁爽秋（昶）诗，亦学宋体者，而好用僻典，与嘉兴沈乙盒有同调焉。其《咏谯南上风》云：“澹烟飞絮景堪摹，借此幽栖聊自娱。藤架蜂饣唐秋漫吃，恺林鸡范午频呼。舒凫产炙频相饣唐，浮蚁家萏不用沽。偶应邻翁招社饮，村童争出看潜夫。”《喜高仲瀛秋捷》云：“戏摄须弥归芥子，解于漆俑放光明。地轮缩入径寸纸，玉直能连三十城。与俗参差姑守拙。问民疾苦未能平。官家要得严徐用，公辈何堪逃世荣。”其槎橱奥僻，可见一斑。惟《寿石门校官高文学治》二首，白描清警，不可多得也。录其一云：“今人岂尚同，古人非好异。异不违于物，同胡丧诸已。一日适有今，三十须臾耳。积日成年寿，如尺从黍起。于人中求古，摩角亦稀矣。在古人际今，名实不藉史。恃有灵台寸，不受电光驶。因兹栗然惧，得失不可诡。无寒暑雨风，如铜之谓士。兹言丈当之，进德不可止。”

沈乙盒深于内典，故诗中常见佛法，然多晦僻不可解者，不如钱牧斋、桂伯华之精富浑脱也。其《西摩路》一首云：“秋老物将息，羁怀藐何依。海滨常绿树，慰我淮南悲。峻字闷人迹，旷涂舒息吹。投林乌有宅，脱挽车方归。黄叶故槭槭，秋阳迪离离。欣然名字即，已释尘沙疑。老母米潘因，晚华曼陀姿。就体复不妄，无缘豫焉随。远见西南江，暮帆去何之。昭文琴可鼓，象罔殊方遗。”其“欣然名字即”二语，用天台宗化法四教，藏、通、别、圆。又分为六即，所谓理即、名字即、观行即、相似即、分证即、究竟即。诗亦精深沈郁，惟“老母米潘因”一语，仍不得其解也。

商邱宋牧仲，惩于明末诸子学唐之弊，颇崇宋诗。其所著《漫堂诗话》，曾示其旨，特尔时唐风尚盛，不敢显为标举。但言唐之臭腐，宋人化之，斯神奇矣。顾迩来学宋者，遗其骨理而ㄎ舍其皮毛，弃其精深而描摹其陋劣，是今人之谓宋，又宋之臭腐而已。谁为障狂澜于既倒耶？语最扼要。其论宋代诸家云：宋初晏殊、钱惟演、杨亿号“西昆体”。仁宗时，欧阳修、梅尧臣、苏舜钦谓之欧梅，亦称苏侮。诸君多学杜韩。王安石稍后，亦学杜韩。神宗时，苏轼、黄庭坚谓之苏黄。又黄与晁补之、张耒、陈师道、秦观、李荐称苏门六君子。庭坚别开江西诗派，为江西初祖。南渡后，陆游学杜苏，号为大宗。又有范成大、尤袤、陈与义、刘克庄诸人，大概杜苏之支分派别也。其后又有江西四灵徐照翁卷等，专攻晚唐五言，益卑卑不足道云。牧仲督学江西时，以江西诗派论课士，士率昧于题旨。新建退张扶长（泰来）吏部，致政家居，耄年好学，乃撰《江西诗派图录》。首述吕居仁所定宗派，次总论，次小传，次与客问答。江西派共二十五人，其次第则首山谷。渔洋《论诗绝句》：“一代高名孰主宾？中天坡谷两嶙峋。办香只下涪翁拜，宗派江西第几人？”宋派如王荆公、欧阳文忠、苏玉局、黄涪翁、陆放翁均为大家。乃后之宗宋诗者，专标举涪翁、宛陵、荆公、后山、简斋以及浪语，以为宗尚。取其枯涩深微，易于见长。若玉局、文忠、放翁均不甚措意。放翁熟调太多，不善学之，恒流于滑易。若文忠、王局之得唐李杜骨力处甚多，近代如翁覃溪、张南皮皆学苏而能变化者。雅饰沈链，奚让黄派诸家。徒以学苏者多文从字顺之作，学黄者每出以槎牙。遂觉宋派之诗，非涪翁一家莫能名耳。

近时诗家为宋派主盟者，陈石遗、陈散原，皆耆年硕学，海内宗仰。散原诗多峭挺奇恣之作，如《雪中游庐山》云：“帝缚孱魂闭雪中，初腧南岭拂轻红。遮迎断涧莺吟落，蹴踏层霄鸟道穷。波皱湖光浮日气，石攒刀剑斫天风。须臾雾隐身如豹，埋没来添一秃翁。”又《过黄州忆旧游》云：“提携数子经行处，绝好溪山对雪堂。胜地空怜纵歌咏，诸峰犹自作光芒。鼋鼍夜立要人语，城郭灯疏隔雨望。头白重来问兴废，江流透尽九回肠。”若“松枝影瓦龙留爪，竹籁声窗鼠弄髭”，则过于锤链，遂近纤涩。“一万年来无此日，二三子肯定吾文”，虽浑成而近于空阔，皆不宜轻易效法。散原与南皮均学宋诗，而两人旨趣各别。南皮《过芜湖吊袁沤移》诗，至诋“江西诗”为魔派，然亦崇拜半山、双差，自有别择。南皮诗虽力求沉着，而仍贵显豁。散原亦不乏文从字顺之作，而恒涉艰深。若《石遗诗话》所举散原“作健逢辰领元老”之句，为南皮所不喜。谓元老只能领人，何乃尚为人所领？此则南皮骄贵之习，不足以语于诗道，非散原诗之失检也。石遗诗新颖清切，晚近颇喜用俗语俚字搀入，亦是一病。曾有《九日集酒楼时方戒酒》诗云：“满城风雨未曾来，只盼霜天雁带回。竹叶于吾尚无分，菊花虽好奈初胎。谁能太华峰头去，并娩齐山笑口开。佳节总须求酩酊，强携啤酒注深杯。”

绵竹杨叔峤京卿，素崇理学，谨筋端重。而亦与谭林同罹戊戌之祸，识者尤深惜之。其被祸时，友人黄仲笙（尚毅）馆其京寓中，为其子宗尹授读。每日叔峤公毕，归寓用膳，必亲至仲笙室，手自搴帘呼之，同入座食。是日归后，亦照例呼仲笙吃饭，尚未入座，而步军统领衙门来人，云署内有要公待商办，促速往。叔峤以公毕始归，颇讶之。忽忽偕往，次越数日已刑于菜市矣。其夫人赴市，被发号呼，尤极悲惨。仲笙为予言之者。至宣统间，其子宗尹捧德宗遗韶，乞昭雪，卒未邀允也。著有《说经堂诗集》，长于咏古。有闾中粤中《怀古》及《前后蜀杂事诗》，共四十余首，均典雅壮丽。五古则仿大谢，亦隽永有味。记其《拟康乐游赤石进帆海》一首云：“边海天气清，风静潮未落。解缆及沧波，驾帆戏海若。溟汩无垠崖，辰游泛虚墩。巨灵息威澜，飓母无时作。海白气微凉，波红日初跃。旦见众星淹，晚就羲轮泊。徐市求神山，成连越大壑。采药非空谈，乘槎讵云。愿结阆风游，移情付冥漠。”

曩张文襄以河工事至金陵，觞咏流连，有《金陵杂咏》诗十六首。樊山和之，极工。惟第一首云：“老去屏山赋《汴京》，裕之俳体《雪香亭》。名篇十六浑相似，传唱江南不忍听。”以裕之《雪香亭》诗相况，颇切合诗体。惟裕之诗实只十五首，而云十六，究嫌未吻合也。又第三首云：“紫盖黄旗下有人”，系用《吴书》陈化使魏对魏文帝及《江表传》刁元使蜀语。又第十一首云：“文采风流递不如，乾嘉末胜道咸初。江南后蟹输前蟹，依傍仓山有薛庐。”系指薛慰农之薛庐不如袁子才之随园也。第三句见王君玉《国老谈苑》。陶谷使吴越，忠懿王享以蝤蛑，罗列十余种。谷笑曰：“此谓一代不如一代也。”《谈苑》书不恒见，特表而出之，以见樊山之博雅。又《石遗室诗话》载仁和谭仲修为顾子朋题《寒林独步图》七绝一首，谓极似潘孟升、申凫盟两绝句。并载申诗云：“日日秋阴命笋舆，故人天上得双鱼。荷花未老村醪熟，为道无闲作报书。”均极具高致。惟“得双鱼”之“得”字，似属于彼方，语意欠明。应易为“惠双鱼”，似较明豁。且古诗“惠我双鲤鱼”，亦自有所本也。又载林亮奇《崇效寺牡丹和众异》诗：“细叶遍看惊茧栗，长波淮记惜残云。”按：茧栗多用之于笋及芍药，或牛犊角之类，占人诗词多有之，谓小也。此则亦似作叶间小蕊状，或解作叶上细皱纹如茧栗之形，亦可通。《爱日斋丛钞》：更始徵赵熹。熹年未二十，既见，更始笑曰：“茧栗犊岂能负重致远乎？”《范史》注：“犊角如茧栗，言小也。”晋王浚《表》：“茧栗之质，当豺狼之路。”以自喻微弱也。东坡诗云：“耆年日凋丧，但有犊角栗。”鲁直诗云：“红药枝头初茧栗。”高续古赋红药词云：“红翻茧栗梢头遍。”姜尧章芍药词亦云：“正茧栗、梢头弄诗句。”取譬花之含蕊为工，鲁直《食笋诗》“茧栗戴地翻”，用之于笋尤切。

宋陈岩肖《庚溪诗话》，论诗颇有抉择，其论江西诗派云：“本朝诗人，与唐世相抗，其所得各不同，而俱自有妙处，不必相盗袭也。至山谷之诗，清新奇峭，颇造前人未尝道处，自为一家，此其妙也。至古体诗，不拘声律，间有歇后语，亦清新奇峭之极也。然近时学其诗者，或未得其妙处，每有所作，必使声韵拗捩，词语艰涩，曰江西格也。此何为哉？吕居仁作《江西诗社宗派图》，以山谷为祖，宜其规行矩步，必踵其迹。今观东莱诗，多浑厚平夷，时出雄伟，不见斧凿痕。社中如谢无逸之徒亦然。正如鲁国男子，善学柳下惠者也。”所论极中肯綮，今之学宋诗者，慎勿徒于艰深拗捩处求之。

仪徵刘师培，原名光汉，家学相承，博综经史，诗亦词华典赡。其咏禾中近儒三首，咏吕晚村、陆稼书、朱竹坨三君子。《稼书》云：“伪儒发冢缘诗礼，心性空言饰簿书。始信盗名犹盗货，清廉犹自说三鱼。”自注谓：“《日知录》言廉易而耻难，今观于稼书所为，益信其言之确矣。”《竹姹》云：“竹诧才名啧江左，著书避世类深宁。一从奏赋承明殿，晚节黄花惨不馨。”自注谓：“竹早年，固亭林、青主之流，设隐居不出，不娩纯儒也。”二诗于陆卷二君，极致不满，不过摭近人苛责之言。实则二君出处所为，固无大损，而刘君于入民国后，乃翊赞洪宪，行不践言，其去陆朱二君远矣。

闽县黄莘田《香草斋诗》，七言绝句居其大半，清新俊逸，得晚唐佳致。其五言亦极古实。《筑基行》有云：“今年困淫潦，冲诀势不支。粒食望已艰，预算金钱糜。县帖昨催筑，先相度土宜。原隰测深浅，形势分险夷。其间腰底面，高厚颁定规。按田派力役，多寡等有差。遂令计程亩，疆界争毫厘。仍有不均怨，弱肉强食之。”迩来公路清丈之役，公私各为其难，具如诗中所道。苟奉行者弊绝风清，善于营办，则一劳永逸，亦未始非人民之福也。

宋明人诗话，往往阑入孜据议论，而于诗事了无关涉。甚至名为诗话，而谈诗者不过寥寥十余条，其余皆杂辨他事他书，不关吟咏。《石遗室诗话》中亦间有此。如言唐宋以来文集曰百十卷，往往卓然大家，为人作墓志铭、神道碑，而始终不载其人籍贯者，有始终不识其人名字者，甚至有突插一人，称其号，称其字，不知其姓名者云云。又纪易培基为王引之小学及所著各书，皆辩驳文字之事，究于著书体例有乖也。

《石遗室诗话》载潮安石铭吾《读石遗诗集》诗，有云：“石遗老人出，揭橥号‘同光’。双井孕散原，半山孽海藏。庵于二者，亦颇扼其吭。节庵工超逸，中晚多感伤。乙盒喜诘屈，深语难浅商。觚庵学简斋，杜味得苍凉。香宋比陵阳，精卓莫低昂。剑丞视伯足，长者或徐行。博丽斗工巧，云门共龙阳。暾谷迨观槿，后山步趋舱。苍虬起后劲，陈郑观旁徨。壬秋守汉魏，旧派衍湖湘。公度五七言，谢翱欲与翔。喜苏不喜黄，南皮一文襄。各不为地囿，道分而镳扬。诸子自一时，石遗实兼长”云云。于近代诗家派别，言之历历。

王世懋《艺圃撷余》谓：“崔灏作《黄鹤楼》诗，青莲短气：后题凤凰台，古今目为敌。识者谓前六句不能当，结语深悲慷慨，差为胜耳。”此实的当之评。乃世懋又谓“无论中二联不能及，即结语亦大有辩。言诗须道兴比赋，‘日暮乡关’，兴而赋也，‘浮云蔽日’，比而赋也。以此思之：‘使人愁’三字虽同，孰为当乎？‘日暮乡关’‘烟波江上’，本无指著，登临者自生愁耳。故曰‘使人愁’，烟波使之愁也。‘浮云蔽日’、‘长安不见’，逐客白应愁，宁须使之。青莲才情，标映万载，宁以予言重轻。尺有所短，寸有所长，此诗不逮，非一端也”云云。未免穿凿，故为立异之谈。夫崔诗之所以胜者，以其时去古诗未远，前六句一气呵成，以古体运于律诗，情韵独绝，非青莲所能及。青莲结语二句，则本之于陆贾《新语》“邪臣蔽贤，犹浮云之障白日”，及《史记龟策传》亦云“日月之明，而时蔽于浮云”。青莲用为比兴，词婉而切，意境实较崔作为深。王乃强解“使人愁”三字，必欲抑之，非确评也。瞿存斋（佑）《归田诗话》云：“《凤凰台》可谓十倍曹丕，盖灏结句云：‘日暮乡关何处是，烟波江上使人愁’，太白云‘总为浮云能蔽日，长安不见使人愁’，爱君忧国之意，远过乡关之念”云云。可谓独具只眼。

明顾元庆《夷白斋诗话》载李西涯在内阁时诗云：“六年书诏掌泥封，紫阁春深近九重。阶日暖思吟芍药，水风凉忆种芙蓉。登台未买黄金骏，补衮难成五色龙。多病益愁愁转病，老来归兴十分浓。”顾氏称其“音节浑厚雄壮，不待碉琢，隐然有台阁气象”。明人喜言“台阁体”，亦是一弊。诗亦平平，惟末二句思归情切，盖其时阉宦马永成、刘瑾等用事，尚书韩文、郎中李梦阳劾之，皆罢去；少师刘健、少傅谢迁亦致仕。惟西涯多方解释，救全甚众。当时议论，以西涯贪恋名位，依附逆瑾，不能乞身恬退，故诮让备至。《西园杂记》载西涯久在内阁，务为循默，又不引去。一日有土人入谒，留诗而去云：“才名直与斗山齐，伴食中书日已西。回首湘江春草绿，鹧鸪啼罢子规啼。”西涯见之，甚加叹赏。即令人追之，不及。不久遂请老。可见当时舆情，责备西涯甚至，不知西涯当时乞去未允。伍既庭（宇澄）谓尔时果同刘谢二公引去，则国事败坏，何所底止耶？知人论世，故自不易云。按士人之诗，查初白《人海记》亦载之。诗意婉而多讽，传诵一时。致西涯心迹，几难剖白。诗歌之力大矣哉！

世称谢宣城诗工于发端，如“大江流日夜，客心悲未央”，是何等气象。其他如《登三山》云：“白日丽飞甍。参差皆可见。余霞散成绮，澄江静如练。”皆吞吐日月，摘摄星辰之句。故李白《登华山落雁峰》有云：“恨不携谢惊人诗来，搔首问青天耳。”所谓惊人之句，即此类是也。见明朱承爵《存余堂诗话》。

宸濠之变，武宗亲征。既得凯旋，驻跸金陆，复渡江幸致仕杨一清第，赐绝句二十首。公又有《应制》律诗四首，《应制贺圣武诗》绝句十二首，编为二卷。名《车驾幸第录》。公自叙谓：“虞廷赓歌之后，古帝王有以诗章宠臣下者，不过一篇数言而止；未有连章累牍若是其盛者。至于屈万乘之尊，在位者或有之，然亦鲜矣。若罢政归休者为尤鲜，或有之，岂有至再至三如今日者乎。”守溪王公鍪有四绝句咏其事云：“相国移家江水湄，金山望幸已多时。太平金镜无由进，愿得回銮一顾之。”“赵普元为社稷臣，君臣鱼水更何人。难虚雪夜相过意，海错尤堪佐酒巡。”“北固山前驻翠华，殷勤来访相臣家。太湖怪石惭多幸，也得相随载后车。”“赓歌千载盛明良，宸翰如金更炜煌。漫衍鱼龙看未尽，梨园新部出《西厢》。”（见明顾元庆《夷白斋诗话》。）按今刊行之杨文襄公《石淙诗钞》十五卷，并无在家应制各诗，亦无车驾幸第之目。知公诗之佚者甚多。武宗虽好游晏，然能用李东阳、谢迁、王文成等老成之辈，说者谓其游晏无害于政事者在此。即其优礼文襄一瑞，亦可见其有识度矣。

“彦周（宋许ダ字彦周）《诗话》，谓退之诗‘银烛未销窗送曙，金钹欲醉坐添香’，殊不类其为人。余谓铁心石肠，工赋梅花。《闲情》一赋，何伤靖节。正恐惯说锺庸大鹤，却一动也动不得耳。”（兄嘉善何文焕《历代诗诂考索》）。按曾文正有“似曾相识”之联，彭刚直有“美人小姑”之句。近世如樊山尤不乏绮靡风华之作，而其人乃旁无姬侍，素不狎游。盖因物兴感，偶奇闲情，正不必实有其事，要无害其人格耳。

《考索》又谓：“文人造语，半属子虚。后山辩《高唐赋》，以为‘欲界诸天，当有配偶’云云，丑甚。”按以佛法三界论，诚有如后山所言者，不足为怪，何君何所见之不广耶？惟高唐地在山东，宋玉《高唐赋》欲楚王联婚于齐，合力槟秦。巫山神女，指齐女也。《孟子》“绵驹处于高唐”、《左氏》“齐侯登巫山以望晋师”，二者皆齐地。战国时徵引所及，不出齐楚等六国之地，罕有及蜀地者。自《襄阳耆旧记》等书诡为帝女瑶姬之说，后人遂以蜀地当之，误矣。见近人邓守瑕《荃察余斋诗集》小注。其《峡中杂诗》云：“拒秦端在结齐婚，一赋《高唐》岂寓言。云雨荒台今梦醒，更无神女有啼猿。”此则以为宋玉所言，皆属实有其事，非尽寓言，故援引《孟子》、《左氏》之言为证。若属寓言，则不必宝有其事其人，更不必胶执为某地某人矣。廖季平《高唐赋新释》，谓高唐即下高唐，指天地言，《诗》“高冈”、《易》“高尚”，即序高、显、广、普之义。巫山即灵山，巫、灵占字通。巫山之女，即十巫之一，当为巫咸，射姑山神如处子，至观侧即见四皇。巫女即掌梦之事，来招王魂往游，上至观侧即序所谓“王因幸之”。如穆王神游化人之宫，如封禅之登泰山顶，非幸御妇人之幸也。下、中、上三望，皆神游三界上征下浮之事。高唐本道家神游之说，非蜀地，亦非齐地。如醮百神，礼太乙，典礼何等隆重严肃，初何尝涉及男女幽会。后人误解，乃至于此。《文选神女赋》，亦后人拟《高唐》而作，其附会与《耆旧》同。季平之解如此。殆以辞涉狎亵，与德行相叛，因以是说救其弊欤。经师之言，与词章异趣，故不惜辞而辟之。范景文《对床夜话》：“《高唐赋》楚襄王既幸巫山之女，《神女赋》王又梦与神女遇，诬蔑甚矣。于渎有诗云：‘何山无朝云，彼云亦悠扬。何山无暮雨，彼雨亦微茫。宋玉恃才者，凭虚构高唐。自重文赋名，荒淫归楚襄。峨峨十二峰，永作妖鬼乡。’或可浊此愤于万一”云云。皆不免泥于实事。实则高唐神女，皆一时寓言，如香草美人、藐姑仙子之类，《楚辞》中类此者何可胜数，正不必多为穿凿，以实其事。特高唐之为齐地，固较旧说为胜耳。

清乾隆中无锡孙洙（临西，自号蘅塘退士）选《唐诗三百首》，几于家弦户诵，虽漏略佳作甚多，然亦颇见匠心。故大家名作，甄录尚夥。七言律诗首列崔灏《黄鹤楼》诗，起二句云：“昔人已乘黄鹤去，此地空余黄鹤楼。”而灏于题下自注云：“黄鹤，人名也。”孜古本固作“昔人已乘白云去”，云“乘白云”则非“乘鹤”矣，孙本作“乘鹤”，几于点金成铁。盖四句中“白云”“黄鹤”参错相对也。《图经》载费文樟乘仙驾鹤于此，张南轩辨费文樟事，妄谓黄鹤以山得名，或者山又因人而名之欤。五言律中《春宫怨》一诗，孙本列杜荀鹤名。其“风暖乌声碎，日高花影重”一联，最为世所称道。然欧阳文忠《六一诗话》有云：“唐之晚年，诗人无复李杜豪放之格，然亦务以精意相高，如周仆者，构思尤艰，每有所得，必极其碉琢，故时人称朴诗月煅季炼，末及成篇，已播人口。其名重当时如此，而今不复传矣。余少时犹见其集，其句有云：‘风暖鸟声碎，日高花影重。’又云：‘晓来山鸟闹，雨过杏花稀。’诚佳句也。”是“风暖日高”一联，为周作无疑。而世之妄传者，乃谓苟鹤为杜牧子，“风暖”一联亦窃取牧作。此与世傅东坡家婢已有孕数月，嫁梁而生师道，均未免厚诬古人也。宋周必大《二老堂诗话》云：“《池阳集》载杜牧之守郡时，有妾怀娠而出之，以嫁州人杜筠，后生子，即荀鹤也。此事人罕知，余过池尝有诗云：‘千古风流杜牧之，诗材犹及杜筠儿。向来稍喜《唐风集》，（苟鹤诗集，名《唐风》。）今悟樊川是父师。’”

欧阳文忠公以“昆体”（祥符天禧中，杨大午，钱文禧、晏元献、刘子仪为诗皆宗尚义山，号“西昆体”）浮靡雕凿，力矫之。其诗以气格为主，故言多平易疏畅，而风尚所趋，流于滑易，遂失其真。半山、山谷辈出，始归于遒链警策。叶石林举公诗如《崇徽主手痕》云：“玉颜自古为身累，肉食何人与国谋。”以为婉丽雄胜，字字不失相对。虽昆体之佳者，亦未易比，顾可以平易少之耶？公之于文亦如是。嘉礻右间知贡举，凡士子文之涉奇涩者，皆屏黜之。放榜后，平时有名如刘辉辈皆不与选，士论汹汹，诋公闱中与梅圣俞唱酬诗：“无哗战士街枚勇，下笔春蚕食叶声。”圣俞诗：“万蚁战时春日暖，五星明处夜堂深。”谓视士人为蚕蚁。自是礼闱不敢复作诗，然是榜得苏子瞻、子由昆仲及曾子固等，亦不可谓非得人矣。

唐诗赓和唱酬，有彼此不相谋，而所为诗乃如同时相与步韵和作者，亦一奇也。如刘中山《诗话》所举刘随州《余干旅舍》诗云：“摇落暮天迪，丹枫霜叶稀。孤城向水闭，独鸟背人飞。渡口月初上，邻家渔未归。乡心正欲绝。何处捣征衣。”张籍《宿江上馆》云：“楚驿南渡口，夜深来客稀。月明见潮上，江静觉鸥飞。旅宿今已远，此行殊未归。离家久无信，又听扌寿征衣。”不但用韵如次，即词意亦复极相似云。

江西派各诗家如谢无逸之富瞻，饶德操之萧散，皆不减潘老（欠临）之精苦。德操为僧后，诗更高妙。宋吕本中《紫薇诗话》尝举其劝本中专意学道诗云：“向来相许济时功，大似频伽饷远空。我已定交木上座，君犹求旧管城公。文章不疗百年老，世事能排双颊红。好贷夜窗三十盲人刻，胡床趺坐客蟠风。”

许彦周云：“诗话者，辨句法，备古今，纪盛德，录异事，正讹误也。若含讥讽，著过恶，诮纰缪，皆所不取。”又云：“人之于诗，嗜好去取，未始同也。强人使同己则不可，以己所见以俟后之人，乌乎而不可哉？”云云。辨句法等数事之外，宜增以正风尚，别伪体，发潜德，阐幽光；虽不可刺讥著恶，纠其谬，矫其失，奚为而不可者？不必强已以徇人，亦不能强人以从己。出己之所见，以质之今世后世，此物此志也。

谭浏阳《莽苍苍斋》诗，苍凉悲壮，非同时号能诗者所可及。除合刻之《戊戌六君子遗集》外，又与文及笔记合刊为“旧学”四种。其雅近老杜而无愁苦之音者，如《寄仲兄台湾》云：“孤悬沧海外，洲岛一螺轻。狂飓宵移屋，妖氛昼满城。依人工粲恨，采药仲雍行。所愿持忠信，风波险亦平。”末二语乃躬自蹈之而不能免也。悲夫！《出幢关渡河》云：“崤函罗半壁，秦晋界长河。”《崆峒》云：“隔断尘寰云似海，划开天路岭为门。”《江行》云：“渔火随星出，云帆挟浪奔。”均极苍凉沉郁之致。

近人陆昆圃（小云）《渡江》二首云：“趁晓开江举棹忙，金焦山色斗清苍。分明镜裹双螺髻，一是浓妆寻淡妆。”“四面冲飚激浪声，剪江斜渡片帆轻。算来不比人情险，如此风波尚可行。”末二语殊欠含蓄。然晚近人心所趋，固有如是者，亦可觇时会也。《诚斋诗话》载当时士夫相传有“人情似纸番番薄，世事如棋局局新。”又：“饱谙世事慵开眼，会尽人情只点头。”则近”《击壤》”“寒山”一派矣。

清林氅云廉访避台乱内渡，《谒江口郑氏庙》云：“海山苍莽水泱泱，二百年来旧战场。赐姓延平有遗庙，草堂诸葛尚南阳。”“望断燕云十六州，书生涕泪海边愁。重瀛缔造披榛昧，同抱东南半壁忧。”“扶襟海砦大王雄，富贵还乡不负公。凭吊沛中诸父老，登台如见旧‘歌风’。”此殆甲午之后，割弃台省，有凭吊苍茫之感。今则东北四省又继台而去矣！台湾与东三省、热河，皆设行省未久，昔也日辟，今也日蹙。虞伯生诗云：“不须更上新亭望，大不如前洒泪时。”今日之谓也。

王若虚《滹南诗话》，极推崇东坡，而力诋山谷，李越缦谓其拘滞未化，诚为知言。夫山谷蕾萃百家句律之长，究极历代体制之变，搜猎奇书，穿穴异间，作为古律，自成一家。虽只字半句不轻出，遂为诗家宗祖。（列克庄语）比之禅宗上乘，亦无娩让。东坡古体纵横排荡，而律诗往往不协轨度，任意挥洒，未可概为取则。山谷得老杜之格律，昌黎之骨髓，晚唐“西昆”之藻采遒链，综众长自成一体，非浮泛剽窃者所能望其项背。史称其自黔州以后，句法尤高，实天下之奇作。自宋兴以来，一人而已。其推尊甚至。至其夺胎换骨，点铁成金之说。原为初学入门者发，正不得以此少之也。

都少穆云：“昔人谓诗盛于唐，坏于宋，近亦有谓元诗过宋者，陋哉见也。”刘后村云：“宋诗岂惟不娩于唐，盖过之矣。”予观欧、梅、苏、黄、二陈至石湖、放翁诸公，其诗视唐，未可便谓之过，然真无娩色者也。元诗称大家必曰虞、杨、范、揭，以四子而视宋，特太山之卷石耳。方正学诗云：“前宋文章配两周，盛时诗律亦无俦。今人未识昆仑派，却笑黄河是浊流。”又云：“天历诸公制作新，力排旧习祖唐人。粗豪未脱风沙气，难诋熙丰作后尘。”都、方二君，皆博学多通，具正法眼者，其所言如此。冯己苍、王从之辈之晓晓喋喋者，可以已矣。升菴亦多苛责之论，如谓“山谷诗‘双鬟女弟如桃李，早年归我第二雏。’称子妇之颜色于诗句，以赠其兄，信笔乱道”云云。夫桃李不过比其青年浚发，如桃李尽在公门之类，岂必指其颜色。即此可知升庵之吹求矣。

明顾起纶（玄言）《国雅品》评杨用修、张愈光云：“世阀骏英，巍科雄望。嚼咀搜玉，咳唾成珠。其为诗，杨如锦城雪栈，险怪高峻；张如兰津天桥，腾逸浮空。故并锺山川之灵乎！”雪栈兰津，均就蜀滇山水为比。《卮言》又云（按谓《艺苑卮言》）：“杨乃铜山金埒，张乃拙匠斧凿，是议其未融化也。杨之‘罗衣香未歇，犹是汉宫恩’，‘石帆风外矗，沙镜雨中明’。又‘汀洲春雨搴芳杜，茅屋秋风带女萝’，‘夜夜月为青冢镜，年年雪作黑山花’。张之‘鸿雁不传云外字，芙蓉空照水中花’，‘铜柱蒹葭鸿雁响，铁城烟雨鹧鸪啼’。此例数篇，非雕饰曼语。往余在滇中，以吏局经高峣，一访升庵故墅，适至自泸，会于安宁曹溪精舍，留连信宿，其落魄不检，形骸放言，指据凿凿惊座，应是超悟人。张尝与启札神交，词多敦素，亦是恬雅人。后余过沅洲，慈溪冯公觞余督府，深怜之。杨之才器故博识，特好臧贬先辈，辄攻人沿袭之短，气象遂贬削矣。斯言其长者哉？”云云。论杨张诗格，未必悉合。末数言颇见升庵当时意气。《国雅品》标举明初七十余人，嘉靖以来亦五十余人。而不列竟陵、公安，亦徵微意。

李越缦评《中州集》，特举党承旨一首，喜其闲适清旷，前已录之。其诗与《吴礼部诗话》所举僧清壹《奇万先辈》诗同一旨趣。持云：“归从衡岳此身清，老校群书眼倍明。白屋有田供伏腊，青云无梦到公卿。频挑野菜招僧至，少着深衣入郭行。早岁自嗟行役远，失将诗律问先生。”又赵紫芝天乐《呈蒋薛二》《友》云：“中夜清寒入袍，一杯山茗当香醪。禽翻竹叶霜初下，人立梅花月正高。无欲自然心似水，有营何止事如毛。春来拟约萧闲伴，同上天台看海涛。”亦极萧散。第四句尤超妙。又宜兴吕声谐（士琦）《柴门》一律云：“柴门斜对太湖干，湖畔行金纵目宽。不雨帆樯还减没，无风烟水亦弥漫。就中高土多渔隐，自古神龙此郁蟠。七十二峰曾历篇，峰峰倒插白银盘。”用刘梦得诗“遥望洞庭湖水面，白银盘裹一青螺。”不亚于前二首。出之于陶器商人，尤不易得。

《升庵诗话》举郭舟《屋竹枝词》及《登太华山》二首外，又举兰廷瑞诗三首云：滇中诗人兰廷瑞，杨林人也。予过其家，访其稿，仅得数十首。如《夏日》云：“终日凭阑对水鸥，园林长夏似深秋。槐龙细洒鹅黄雪，凉意萧萧风满楼。”《冬夜》云：“枕上诗成喜不胜，起寻笔砚旋呼灯。银瓶取浸梅花水，已被霜风冻作冰。”《题嫦娥奔月图》云：“窃药私奔计已穷，藁砧应恨洞房空。当时射日弓犹在，何事无能近月中。”

林文忠公（则徐）《云左山房诗钞》，世不多见，律诗工切伉爽，其戍边之作，则劲气直达，音节高朗，最近有明七子。相传公戍新疆时，有《出嘉峪关》诗四首。其一云：“雄关百尺界天西，万里征人驻马。飞阁遥连秦树直，缭垣斜压陇云低。天山削摩肩立，瀚海苍茫入望迷。谁道崤函千古险，回看只是一丸泥。”其二云：“东西尉侯往来通，博望星槎笑凿空。塞下传笳歌《敕勒》，楼头倚剑接空同。长城饮马寒宵月，古戍盘鹃大汉风。除是庐龙山海险，东南谁比此关雄。”其三云：“炖煌旧戍委荒烟，今日阳关古酒泉。不比鸿沟分汉地，全收雁碛入遥天。威宣贰负陈尸后，疆拓匈奴断臂前。西域若非神武定，如何此地罢防边。”其四云：“一骑才过即闭关，中原回首泪痕潜。弃人去谁能识，投笔功成老亦还。夺得焉支颜色冷，唱残《杨柳》鬓毛斑。我来别有征途感，不为衰龄盼赐环。”

富顺宋育仁（芸仔）《问琴阁诗集》颇多清丽可诵者，如《湘舟夜月》云：“南浦清江月，潇湘万里情。故人隔天末，相望若平生。落木亭皋远，孤村驿水明。来鸿看不见，时听向南声。”《晓过徐州》云：“纵辔中原去，青山在马头。微云通泰岱，细雨过徐州。绿野垂天尽，黄河改道流。苍茫怀古意，凭轼望曹邱。”《湖南道中》云：“人去衡阳在雁先，更无消息寄幽燕。多情芳草随人远，如梦青山到马前。斑竹临湘哀穷窕，芙蓉出水自婵娟。连宵候馆当窗月，照我离家几度圆。”

曩见有近代诗家评语，不知何人所作，姑记于此，以质世之读诗者。“李越缦诗如漠廷老吏，不娩虞伯生。樊樊山诗如百战健儿，不娩萨都刺。王湘绮诗如人间五岳，气象光昌。邓弥之诗如天上七星，芒寒色正。易甫诗如伶俜妙伎，虽无贞操，不失丰神。郑太夷诗如空谷幽兰，虽乏富丽，殊饶馨逸。陈散原诗如金碧楼台，庄而愈丽。陈石遗诗如着花老树，丑中见妍。曾环夫诗如散花天女，雾鬓风鬟。谭壮飞诗如天外飞仙，时时弄剑。范伯子诗如饥凤悲时，孤麟泣遇；至其力能扛鼎处，又如垓下项王时歌徵羽。陈听水诗如入道老僧，避尘墨客；至其田园萧散处，亦复嗣音王孟，接响黄陈。柳亚子诗如凝妆闺秀，微逗春愁。林浚南诗如烈士中年，渐归秋肃。苏曼殊诗如江城玉笛，余韵荡胸。狄平子诗如半老徐娘，自饶风韵。金天放诗如临淮治军，旗垒变色。林琅生诗如木兰百战，归著云裳。”所评未必悉当，然智者见智，仁者见仁，固未可以方体论也。

丰润赵国华《江窗山水记》中各诗，洒落可喜，与吾友胡子贤相似，而雄浑过之。如《南游遥寄关中薛子》云：“拂衣半天下，年少薛先生。吾亦桑蓬志，今为笠纟散行。乱帆明月色，一雁大江声。遥指余抗酒，相思万里情。”《怀何子中州》云：“我长荆高里，君生古大梁。千秋尚伉慷，早岁各文章。一别匡山面，相思秋水长。信陵亭屺尽，何事苦还乡？”《闻孙石来下第》云：“中郎奄不起，焚尔峄阳桐。下笔人争弃，谈天客尽聋。簟无大力负，酒有老搜同。寂寞高楼晚，秋风渤海东。”《钱塘舟中怀莫大》云：“执手淮阴别，南来一叶萍。酒楼游子别，槎客几人星。江水自为白，墓山相与青。渔歌寒未断，惆怅不同听。”

唐人诗能曲尽恒情而不落俚俗者，如张籍云：“眼昏书自大，耳重觉声高。”“马从同事借，妻怕罢官贫。”窦巩云：“鬓发缘愁白，音书为懒稀。”耿泽云：“艰难为客惯，贫贱受恩多。”“家贫僮仆慢，宫罢友朋疏。”老杜云：“脱将末契托年少，当面输心背面笑。”“虚名但蒙寒暄问，泛爱不救沟壑辱。”贯休云：“口谈羲轩与周孔，履行不及屠沽人。”“稼穑艰难总不知，五帝三王是何物。”戎昱云：“风尘之土深可亲，心如鸡犬能依人。”语气颇卑，而用意沈痛入骨。宋人《击壤集》之外，石湖、诚斋常有此等句，薛季宣亦有“世味刀头蜜，人情屋上乌”二语。近代诗家如《巢经巢》之“家贫亲戚畏，官退比邻生”，周梅泉之“贫怯势交远，秋袭病躯先”，至如江叔、金亚匏两家，崎岖困苦，诗尤阅透人情矣。

武进管韫山侍御，文章气节，震衤暴一时。其八股文以单行见长，与其散文相似，惟诗不多见。《今传是楼诗话》载其《致袁子才毕秋帆》七绝二首，其品格已可概见。余但记其评诗数语，亦极清腴婉妙，略云：五言古诗，琴声也，醇至淡泊，如空山之独往。七言歌行，鼓声也，屈蟠顿挫，如《渔阳》之怒挝。五言律诗，笙声也，云霞缥渺，如鹤背之初传。七言律诗，钟声也，震越浑镗，似蒲牢之乍吼。五言绝句，磬声也，清深促数，想羁馆之朝开。七言绝句，笛声也，曲折缭亮，类羌笛之暮吹。

新昌胡漱唐诗御，以劾权要罢官归，有《七别诗》为都下传诵，余独爱其《别琉璃厂书贾》云：“十载困缁尘，闭门恒碌碌。捐俸求遗书，渐与书贾熟。书贾喜我来，延我入深屋。满架排牙签，光怪夺绮毂。《四库》所未收，别贮为存目。倾囊惬所求，不翅工择木。有时如居奇，秘笈韫高椟。百计赚之归，雇胥共钞录。荆妻颇安贫，随我餍裔粥。见我挟书回，相对眉暗蹙。徐徐进箴规，谓我无多禄。矫俗辞炭金，又弗贪馆谷。积此充屋梁，饥不果君腹。东家军校官，出门美裘服。西家秘书郎，趋走威僮仆。宦游当广交，胡独守敝簏。东西屋两头，列置逾万轴。人寿曾几何，白首难遍读。半部佐太平，自反毋乃缩。有子脱不贤，或竟委墙麓。旧学俗所嗤，榛莽翳白鹿。略诵新法规，升迁或可卜。我知妇言忠，虽忠却嫌冫卖。我知贾心贪，虽贪不嫌黩。行行厂东门，过门辄停毂。一颓时往还，咀嚼甘于肉。整装忽言旋，瞠若车脱幅。临行赠汝诗，戒汝毋炫鬻。有烛堪助明，有膏堪助沭。秘阁且重开，求售岂在速。不遇奥生，汝实未尝牧。海客从东来，辇金事搜蓄。夺我陆家庄，士族同一哭。宁为六丁收，慎勿资彼族。”

汉军旗辽阳杨子勤（锺羲）撰《雪桥诗话》十二卷，诗话中捃摭最富者。其书由采诗而及事实，由事实而详制度典礼，略于名大家，详于山林隐逸，而于满洲人物，甄采尤悉。凡世家英贤姓氏，奠系本蝶，徵事解题，昭然若亲见之。盖君本辽河旧家，隶籍尼堪，居京师者九叶，食德服畴，固宜其熟于京渖掌故，纪载详晰，亦犹刘京叔《归潜志》、元遣山《中州集》之意向已。论诗颇推重清初之朱、王、叶、沈，悉取正声，不甚扬袁、蒋、赵之流波。第名大家之作，已别有他书扬挖，而旗籍才难，又率皆平庸肤廓，求能推陈出新，自成一家者实少，故其书亦不甚行。惟君所著《圣遗诗集》，不乏俊逸之作，亦旗籍中佼佼也。

升庵谓李太白《梁甫吟》“手接飞猱搏虎，侧足焦原未言苦”，盖用《尸子》载中黄伯及莒国勇夫事，而杨子见、萧粹可皆不能注。今录其全文，《尸子》曰：“中黄伯曰：余左执太行之猱，而右搏虎。”又曰：“莒国有石焦原者，广五十步，临百仞之溪，莒国莫敢近也。有以勇见莒子者，独却行齐踵焉。”云云。按清乾隆中王琦（琢崖）辑刻杨于见、萧粹可、胡方辕三家注《太白文集》，已备引《尸子》全文，宝笏楼刊本载之甚明，何升庵尚谓杨萧皆不能注耶？

升庵博闻弹见，颇多创解。如谓“倚马”事乃桓温征慕容时，唤袁虎倚马前作露布，今人罕知。（按“倚马”事今人归之太白。）周伯弓《唐诗三体》以杜常《华清宫》诗为压卷，而引《宋史文苑传》、《范蜀公文集》证知杜为宋人。又杜诗云：“行尽江南数十程，晓星残月入华清。朝元阁上西风急，都入长杨作雨声。”解长杨非宫名，晓星之星原作风，与下句重字。又有作晓乘者，亦非。“亭亭昼舸系舂潭”一绝，乃唐郑仲贤诗，非宋张文潜诗。（升庵弟姚安太守未庵忄造引周美成《尉迟杯》注证知。）皆极精当。至解老杜之“舍南舍北”应作“社南社北”，引韦述《开元谱》云：倡优之人，取媚酒食，居于社南者呼之为社南氏，居于北者呼之为社北氏，杜甫诗系用此事。又谓《丽人行》中有“足下何所有？红蕖罗袜穿镫银”。岑之敬《栖乌曲》截去“明月二八”二句，添入“回眸百万横自陈”一句。李陵“红尘蔽天地”诗添入十二句。又“香云”“香雨”并出王嘉《拾遗记》，而引李贺、元稹之诗。又以卢象“云气杳流水”句，误为香字。米元章“六朝帆影落尊前”引作“六朝山色”，皆不免于疏舛武断也。

《今传是楼诗话》列诗有八病：一日平头，二日上尾，三日鹤膝。王元美谓休文拘滞，不免商君之酷云云，末引诗证。按沈约所举四声八病，各列有证诗，最为明晰。即一日子头，第一第二字，不得与第六第七字同声。如“今日良宴会，罐乐难具陈”，今罐皆平声。二日上尾，第五字不得与第十字同声。如“青青河畔草，郁郁园中柳”，草柳皆上声。三日蜂腰，第二字不得与第五宇同声。如“闻君爱我甘，窃欲自修饰”，君甘皆平声，欲饰皆入声。四日鹤膝，第五字不得与第十字同声。如“客从远方来，遗我一书札。上言长相思，下言久离别”，来思皆平声。五日大韵，如声、鸣为韵，上九字不得用莺、倾、平、荣字。六日小韵，除大一字外，九字中不得有两字同韵，如遥、条不同。七日旁纽，八日正纽，十字内两字叠韵为正纽，如不共一纽而有双声为旁纽。如流、久为正纽，流、柳为旁纽。八种惟上尾、鹤膝最忌，余病亦皆通。今之为诗，犯八病者，触目皆是矣。宜王元美之嫌其拘滞也。

或谓宋诗多质直而少含蓄，与其推宋，不如扬唐。余曰固也，唐诗蕴藉，有词尽而意不尽者，有词意俱不尽令人玩索自得者。温柔敦厚，本为诗家上乘，颅后之学唐者，不得其蕴藉之旨归，徒袭其空阔之窠臼，千篇一律，可彼可此。故不如宗宋以救其弊。傥学宋之精奥伉爽，更益以唐之蕴藉，斯善之善矣。陈石遗不云乎，自咸同以来，学者喜分唐宋，每谓某也学唐诗，某也学宋诗。余谓唐诗至杜韩而下，现诸变相，苏、黄、王、陈、杨、陆诸家，沿其波而参互错综，变本加厉耳。然必欲分之，亦自有辨。余尝叙王君树冉诗《续集》曰：人之言曰，明之人皆为唐诗，清之人多为宋诗，然诗之于唐宋，果异与否，殆未易以断言也。咸同以降，古体诗不转韵，近体诗不尚声，貌之雄浑耳，其敝也蓄积贫薄。翻覆只此数意数言，或作色张之，非其人而为是言，非其时而为是言，与貌为汉、魏、六朝、盛唐者，何以异也。此真抉近日诗家之弊矣。

李越缦论诗，极推崇大复、空同，而于公安、竟陵、松圆、子相亦多节取，非尽如吴修龄辈一概抹却也。吴县惠定宇徵君，四世传经，父半农居士于群经钻研甚深，有《礼说》、《大学说》、《春秋说》、《易说》等著，并工诗词。居郡城东禅寺，有红豆一株，相传为白鸽禅师所种，因自号红豆主人。诗词著有《红豆斋小草》、《咏史乐府》、《南个集》、《采尊集》、《归耕集》、《人海集》等，又有《半农诗徵》。其论诗谓唐音古淡一派，前贤隶为逸品，在神品之上。诗画本同趣也，予尝读前明徐昌谷、高苏门、杨梦山、华鸿山诗，萧然有超世出尘之想。右丞、襄阳历千百载以来，风流未沫，端赖诸公，然世人竞赏王李，不及高徐，惟西樵、渔洋二王，推赏此种，故为诗直入王孟之室。盖红豆家法，皆在新城，故其言如此。

魏默深诗，造语险峭凝链。如《出峡词》“千曲吝寸直，万刚逃一柔。每逢呀阖际，惟恐两崖闭”等句，读之心骇神悖。而集中闲适夷旷之作，正复不少。《嘉陵江中》二首云：“遥岑断烟去，近岸风榛寂。人行弧光内，鱼鸟尽深碧。天留清旷辉，娱此漂荡客。棹随云溯洄，梦与波崩积。空明引悟深，群动涵幽赜。绝碧入高云，何人凿崖石。毋乃遁世土，遗此太古壁。欲往从之游，石径绝行迹。”又：“夕与夕烟宿，晨共晨风发。胆声摇断梦，榜人语残月。栖禽浅崖起，宿雾前山合。遂令一苇水，淼若彭蠡阔。方从中流转，忽与孤屿绝。稍稍辨崖树，离离出江月。思归曷忘归，江霞归客。”皆极似元遗山《晓发石门渡淌水道中》及《铜次村道中》诸作。惜月字重押。

清乾隆间，海盐张宗冉所辑渔洋说部诗话三十种，以及文集、诗选中凡例之论诗者，分为六十四类，依次排纂，间附识所引元书出处，李越缦称其有功艺苑。惟复文太多，甚至有重见文字，相差仅数字不同，而亦复列再三。非有深言奥义，堪以绌绎校警，殊觉徒累篇幅。张君自谓宿曹县旅舍，梦渔洋来寤，自是益殚精渔洋著述，展转购藏，于讲诗话尤津津齿颊间，可知其用力之勤。渔洋论诗，最得正法眼藏，商榷正伪，辨别淄渑，辄能批却导窍，味彻中边。故海内向风，主诗盟坛坫者垂五十年。张君纂辑是书，尤举其于古诗五言七言分界，与平仄扬抑字例，为发前人所未发。今按《渔洋诗问》中答长山刘大勤（萧亭）问五言古七言古章法不同云：章法未有不同者，但五言著议论不得，用才气驰骋不得；七言则须波澜壮阔，顿挫激昂，大开大阖耳。又云：七古一韵到底者第五字须平声，以妨句弱似律句。要须句法字法撑得住，拓得开。又云：五、七言诗有二体：田园邱壑，当学陶韦；铺叙感慨，当学子美《北征》等篇。又云：五言绝近于乐府，七言绝近于歌行，五言难于七言，以字少最难浑成故也。皆极得诗家三昧。惟谓五言著议论不得，此自当相体为之。盖议论叙事，别是一体，非五言概不得著议论也。

纪文达（昀）督学闽中时，有《严江舟中》一绝云：“山色空蒙淡似烟，参差绿到大江边。斜阳流水推篷望，处处随人欲上船。”自谓系从朱子颖“万山”句脱胎而来。盖文达于乾隆丙子，扈从出古北口，见邸壁一诗，剥落过半，仅识“一水涨喧人语外，万山青到马蹄前”二语。迨壬午顺天乡试，纪文达充同考官，得朱子颖（孝纯），闱后投诗作蛰，则是联在焉。因叹针芥之契，似非偶然，而老辈之虚心风雅，为何如也。

邓州彭布政而述《初到滇池》诗云：“剑南风物值初秋，万里炎荒据上游。水下兰沧通大夏，山连葱岭接姚州。汉威远播姑缯塞，王爵新分峋町侯。况是《白狼》新作颂，铜标应过海西头。”为三桂未反以前作。颈联谓兰沧水通大夏，葱岭山接姚州，似于地舆不合。昔人咏滇中山水，以地涉鸯远，非耳目所常经，往往想像设词，大率类此。

高文良公（其倬字章之，奉天厢白旗）持才清隽，为旗籍中仅见之才。《随园诗话》、《筱园诗话》均盛称之。其《味和堂集》，嗣雅唐音，得诗人讽谕之旨。律诗清切，古体雄深。《今传是楼诗话》举其七律诗数首，其《白燕》二律，体物寓意，尤见匠心。中一联云“有色何尝相假借”，吟至此沈思未对，夫人至，代握笔曰：“不群仍恐太分明”。盖文良方抚江苏，与总督赵芸书（宏恩）不洽，赵每之，文良卓然孤立，喜愠不见于色，故有是语。语意双关，极其超妙。兹录其五言古体一首，以概其余。《南天门》云：“低从眢井底，仰蹑飞鳘背。豁然天宇开，升岭延胜概。连峰际沧碣，雄劲睨恒岱。右回包神京，左抗扼幽塞。溟涨拍天波，阵出万马队。”文良兄其佩，字且园，工书画，尤长指头画。曾任姚安知府。文良继配季玉夫人，又为绥远将军蔡毓荣女。平吴之役，毓荣与赵襄壮公良栋两路入滇，事平，调云贵总督。招徕流亡，建置衙署，纲目具举，祀名宦祠。文良以雍正元年由广西巡抚迁云贵总督，于滇缘分固不浅也。季玉夫人亦工诗，有《蕴真轩诗钞》二卷。其随任到滇时，有诗云：“滇南为先大夫旧莅之地，四十年后，余随夫子督滇，目击胜概犹存，而大人之墓有宿草矣。抚今忆昔，凄然有感，因得八长句，用志追思之痛。《辰龙关》云：‘一径登危独惘然，重关寂寂锁寒烟。遣民老剩头间雪，战地秋闲柳外田。闻道万人随匹马，曾经六月堕飞鸢。残碑犹志诸军勇，苔蚀尘封四十年。’《关索岭》云：‘山从绝域势遥分，天限西南自昔闻。烽静戍楼狐上屋，风喧古木鸟惊群。横盘石磴危通马，白裹松根倒看云。叱驭升平犹觉险，登临还忆旧将军。’《铁锁桥》云：‘结构飞梁迹尚存，藓碑遗字满埃尘。三垂铁锁晴虹挂，百叠江声战鼓沈。细柳营空云似幕，霸陵原静草如茵。临风一洒孤儿泪，不见题桥续后人。’《江西坡》云：‘西岭千重簇剑芒，曾麾万骑蓦羊肠。鬼灯明灭团青血，野冢荒凉种白杨。梦断层霄空漠漠，事随流水去茫茫。当年耆旧今无几，指点残山说战场。’《九峰寺》云：‘萝壁松门古迳深，题名犹记旧铺金。苔生尘鼎无香火，经蚀僧厨有蠢蝉。赤手屠鲸千载事，白头归佛一生心。征南部曲今谁是，胜有枯禅守故林。’《鹦鹉峰》云：‘鹦鹉峰前怅倚阑，思量遗事独长叹。红旗指处人迎马，白首归来雪满鞍。涧底波流如哽咽，寺门联额半摧残。岂知石上伤心笔，留与孤儿掩泪看。’《云南坡》云：‘荣枯浩浩海无边，名就功成自古传。白钹几过新驿路，赤磷曾篇旧山川。吴云已变如苍狗，蜀魄惟能化杜鹃。试看绛侯千户邑，应知懋绩在当年。’《谒祠》云：‘肠回百结泪如丝，一奠椒浆拜旧祠。箕尾已归应有处，音容何处杳难思。环旋故垒青山在，寂寞虚廊白日移。不谓霜凄云幻后，南人犹惜召棠枝。’”今地名已易，蔡祠亦久不存，而文良督滇时，距蔡任不过三十余年，所列庙宇名胜，已处处有荒凉颓废之概。可知三十年为一世，人事之不常如此。文良有《题征南图》四首云：“削平楚蜀靖南邦，独指搀枪竖节幢。但解孤城堪作冢，谁言万骑可横江。朱旗地亲麾阵，蛮甲齐山坐受降。南去光辉照行路，马前白铍一双双。”“横探沸海掣长鲸，旋许开牙领百城。满眼青磷新战血，一隅赤子旧编氓。身当方岳为霖雨，手挽天河洗甲兵。弓矢载豺虎尽，归来头白见升平。”“十载投荒海一涯，故关已入敢言迟。归云自恋初时岫，楼鸟犹惊已定枝。尔日封侯多部曲，当年屈指计安危。至今襄阳诸耆旧，犹记将军倚树时。”“马鬣封留漆水东，爰田已没旧楼空。藓碑遗字零星绿，战垒秋阳寂寞红。不夜人寰方白昼，无私天地自春风。且留粉本传孙子，好待他年写鄂公。”皆为蔡将军作。第三首即指蔡谪戍黑龙江未几召还事。蔡有从子蜒，字若璞，仕至尚书，亦能诗，有《守素堂集》。平生笃信佛法，著有《楞严会归》十卷，文良为之校刊。甘忠果公（文）亦有后人道渊，知名于时。

楚雄池龠庭司业生春与李即园明经、戴古村上舍、杨丹山司马、戴筠帆给谏，称“五华五子”，皆曾学诗于宋芷湾。龠庭值南书房凡五年。督学粤西，终日坐堂上，卷必亲阅，其佳者立奖勉之，成就甚众。卒于任。尝于恸湖之北，创榕湖精舍，延吕月沧掌之，以经义策论诗赋课士。临桂唐子实、刘莲丞，平南彭子穆，马平王少鹤，皆所选高材生。朱伯韩诗“寝门风义犹行古，岭表文章待起衰”，为子穆少鹤示池学使《挽诗》作也。（见《雪桥诗话》）

石屏张月槎侍御，先以翰编出守河南郡，行县过宜阳甘棠砦，补植棠十三本，以“芾棠”题集，一时属和者甚众。杭大宗句云：“发仓汲黯能持节，驱虎刘昆不设祠。”诸襄七宫赞诗云：“甘棠新补十三枝，今日畴赓召伯诗。君子须眉皆甚古，丈人清畏不镌碑。悬同合浦车争挽，岂必桐乡像设祠。他日辅轩问原隰，广基台榭几人知。”“能令望国封嘉树，总为风诗爱到今。郭璞樊光勤补注，白棠赤社想连阴。忘劳重整周行茇，听讼当年一片心。讵似漫无姜桂性，朱唇点缀不能禁。”

高文端公晋子书麟，为文定公从子，谧文勤。纶扉接武，麟阁图形，两世皆清谨厚重，以功名始终。乾隆五十五年，蒙自尹楚珍阁学壮图奏州县亏空，督抚派累，惟李世杰（书麟）独善其身，当时以为公论。楚珍奏上，令偕侍卫庆成往近省监查仓库，各省闻信挪移掩饰，致以陈奏不实罢官。后虽特召入都，卒予给事中衔，回滇侍母。王琴德诗：“已看直节标青史，更乞承欢奉彩衣。”亦深惜直言之难用也。二则俱见《雪桥诗话》。按尹公得罪后，以内阁侍读用，改补礼部仪制司主事，次年回籍。至嘉庆四年起用，始以给事中衔回滇，准其在籍奏事，时公已六十二岁。至嘉庆十三年，七十一岁，始终于里第。

袁渐西《后寰海诗》有云：“耻言农战竞文儒，《四库》椎轮智饰愚。始识诸城能识远，绝胜发难越髯朱。”自注：“开《四库》馆之议，刘文正公以为非当时急务，拟寝，笥河奏不下，而于金坛力持之。”按是时方际承平，纂辑群书，导扬国萃，未始不可。而诸城犹以为非当务之急，渐西亦许其有远识。盖文恬武嬉，已召乱萌，刘袁之意，殆在于此。今则疆字日蹙，内外交讧，张皇补苴，日不暇给，而乃亟亟于《四库》之付印，断断于善本之选刊，朝议野争，晓晓未已，使文正、忠节处此，又将何以为词耶？

潘孺初嘲袁渐西云：“不如逐伴归山去，长啸一声烟雾深。”盖以猿为戏也。袁答诗云：“援公剑术本粗粗，那得仙妹一起予。会使林深不可见，烟餐雾隐且胥疏。”嘲者无心，答者有意。果能烟餐雾隐，克践斯言，亦庶几明哲保身之道。惜其只托空言，终罹惨祸，“猿公”术浅，不能自全，悲夫！

世谓次韵始于白乐天、元微之，号“元和体”。然杨之《洛阳伽蓝记》载王肃入魏，舍江南故妻谢氏，而娶元魏帝女，其故妻赠之诗日：“本为箔上蚕，今为机上丝。得路遂腾去，颇忆缠绵时。”其继室代答诗，亦用丝、时两韵，是次韵非始于元白矣。特王妻闺阁之作，未播于时，元白则一时名士，流播词坛，故为诗家所宗尚耳。焦弱侯《笔乘》载《陈后主集》有《宣猷堂燕集》五言诗，与江总、陆瑜、孔范互相赓唱，其诗用韵，与所得韵先后正同。但韵以钩探，非酬和先倡，与后世次韵小异。

赵秋谷因演《长生殿》剧罢官，其《还山集寄洪防思》云：“垂堂高坐本难安，身外鸿毛掷一官。独抱焦桐俯流水，哀音还为董庭兰。”《鼓集赠洪防思》云：“颇忆旗亭画壁时，相逢各讶鬓边丝。早知才薄犹为患，正使秋深总不悲。”“吴越管弦君自领，江湖来往我无期。只应分付庭中鹤，莫为风高放故迟。”二诗情兼哀怨，不涉防思相累之迹。李审言《窳记》所载，仅此二首，然秋谷尚有七绝一首，与此同一旨趣。诗云：“牢落周郎顾曲新，管弦长对自由身，早知才地宜江海，不道清歌误却人。”

陈石遗诗老近有诗云：“偶沿东海人谈艺，猥使西江派拜嘉。”自注云：“日本博士铃木虎雄推余诗为江西派，实不然也”云云。先生虽不自承为江西派，顾提倡宋诗甚力。自其所著诗话及所选之《近代诗钞》出，海内之为同光体者，益复靡然向风。盖欲避俗、避熟、避肤浅，而力求沉厚清新，固非倡导宋诗不可。况先生所选近代诗，断自道光朝起，而是时之诗家，如祁寿阳、曾湘乡、何东洲辈，皆名高望重，以半山、山谷、东坡、后山诸家为祁向者。故宋诗之盛，非仅人力，亦风会致然也。《近代诗钞》首录《馒饥亭诗》一百二十余首，何东洲诗录至一百七十余首，曾湘乡诗亦录至数十首。其他如郑子尹、莫子及近代之散原、海藏、庵、乙盒，皆推挹甚至。其他如晚翠、映庵、拔可、贞壮、晦闻、诗庐、仁先、众异、宰平，宗宋派者，采辑甚备。而闽人录至数十家，以为宋诗最早而最多也。全钞三百余家，而滇人无一焉，以滇人之为宋诗者少也。先生诗话中，虽一再言无论为唐为宋，要取词必己出，意不犹人者，固舍塞诗莫属矣。于长庆体少钞，以其骨少肉多也。柏梁体少钞，以其词胜于义也。推陈出新，补偏救弊，先生其无娩今之宗匠乎。

今之作者，不摹仿古人，不易见长。摹仿古人，而纯肖古人，亦未为工也。必仿古而加以变化，自出机杆，始能克自树立。作文然，作诗亦然。昔与章太炎先生论近代作家，先生谓康南海、梁卓如皆作家。梁善变而失其故步。康始终不变，则胜于梁；然虽不变，而亦少进境。惟曾涤生善学古人，而亦善变，故其文章卓绝今古；书法不逮也。囊闻曾教其弟子张濂卿辈，恒举古人名篇，往复讽诵，熟练于心口间。迨一执笔为文，则音节笔仗自然与古欣合。有时或可寻其踪迹所自，有时并踪迹亦无可觅，但觉神与古会耳。今观曾之诗文集中佳作，信其言之不虚。如《金陵湘军陆师照忠祠记》摹欧阳文忠《集古录序》，此有迹可寻者也。如《祭汤海秋》文，自谓得之班、马、韩、柳诸家，则无迹可寻矣。其诗如《题毛西垣诗集后》、《送凌十一归长沙》等篇，逼肖山谷，（《陈石遗诗话》）此其有意摹拟者。若《寄刘孟容》、《送莫友芝》诸篇，取径杜韩，嗣响山谷，几于学古而化。文正一生嗜学，年跻六十，位至大学士、两江总督，功成名立，犹日必温习《通鉴》，暗诵古人诗文佳篇，恒恐遗忘，其日记中纪之甚悉，真可为读书则效，固不仅作诗一道。作诗须语语是古人胸次，却语语不是古人面目，所谓不向如来行处行也。姚姬传尝言圣人之学，至一化字而极，于诗文亦然。古来学《国策》者，何尝竟似《国策》；学《史记》者，何尝竟似《史记》。方望溪之文，学归震川，何尝竟似震川，盖化之也。不化不足以超凡入圣，得化字之妙，其于为诗也，思过半矣。

计甫草之言曰：“学诗必先从古体入，能古体矣，然后学近体。若先从近体入者，骨必单薄，气必寒弱，材必俭陋，调必卑靡，其后必不能成家；纵成家，亦洒削小家而已，许浑、方干之集是也。学古诗必无从五古入，次七言，次古乐府。乐府资其材料博且典耳，郊庙铙歌之类可不必拟，不如自为七言长篇。若屑屑摹古人格调，又—李沧溟矣。”其言可为学诗之法，亦谈诗诸家所未道及者。

王兰泉《雪鸿再录》亟称昆明孝廉陆艺、陆藻俱能诗，而艺尤工。艺字漱亭，藻字江萍。乾隆五十三年，兰泉由滇藩调江西，江萍撰五言五韵诗赠行。兰泉以乌目山人画册赠之。漱亭复作画扇赠行，题句云：“频年绘事率操觚，墨宝贻来胜佩珠。试仿耕烟清妙笔，满山风雨送行图。”昔人风雅相契，可为叹慕，视世之抗尘走俗、颂德歌功者，奚啻霄壤之别。
