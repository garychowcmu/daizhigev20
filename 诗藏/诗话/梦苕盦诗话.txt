梦苕盦诗话 民国 钱仲联

一、樊山前后《彩云曲》，哀感顽艳，传诵艺林已久。余友王君瑗仲尊人部昀（甲荣）先生，亦有此曲，特较樊山为胜。有序云：“曩在天津，耳赛金花之名。休沐之暇，与朋辈访之。直其晨妆未竟，良久始出。一出而满室生春，坐客六人，罔不周旋合度。徐娘半老，而秾粹犹不亚于雏鬟，真尤物也。往者，侍郎某公奉使德意志，宠妾傅彩云，有艳名。德后爱之，乃与同照小影。后为英吉利女皇维多利亚之子，亦丽妹也，贵宠震于欧洲，其事遂哄传海外。彩云故苏台歌妓，侍郎薨后，不安于室，重隶教坊，乃更名赛金花云。予不禁为之感叹，爰仿长庆体，为赋斯篇。非但征尤物，间纬以时事，且谂来者尔。”诗云：“冶坊滨里移兰棹，船娘纤手调羹妙。袭人花气正慵眠，隔岸山容如巧笑。有约邻娃斗草来，游春公子飞笺召。晨梳蟢上玉搔头，黠婢欢呼偏识窍。儿生璧月中秋夜，彩云拥出银河界。小字拈来阿母怜，他年只许仙人跨。天生佳丽住横塘，日坐花前斗艳妆。三五年华尚娇小，春风到处姓名香。闻名但欲求识面，相见谁知即断肠。万里阙前金殿客，三生石上玉箫娘。近来绣毂应须早，怎奈泷冈犹待表。大妇恩情斯易求，词臣礼法敢轻掉。苦烦密友代藏娇，金屋偷营乌鹊桥。料得弹琴不成调，度他拥髻可怜宵。转瞬明年别乡树，双飞同向燕台去。夫婿朝衣待漏行，侍儿画阁熏香护。君王选使重怀柔，凤诏传宣第一流。远唱皇华三万里，闺中翻起细君愁。却教小妇相随往，好学夫人莫慢羞。异宠新颁紫霞佩，乌鸦飞入青鸾队。同行侠客虬髯公，便认李郎红拂妹。为译蛮奴鴂舌音，遂娴绝国龟兹伎。花枝才展柏灵城，梨园唱遍罗敷媚。瑶宫仙子爱娉婷，博士披香欢接引。狡桧潜收威凤仪，琉璃照彻惊鸿影。（此一节子亲闻之彩云）从此丰姿海外传，别开生面星轺幸。星轺述职返皇都，千金买得方舆图。贾胡弄舌工欺诳，一寸山河千里讹。乖厓旧是同心友，反覆无端一挥手。蜀道褒斜随处成，人心鬼蜮奚从剖？茂陵秋雨但愁眠，荡妇空难独守。爱唱云中《赤凤来》，悄谐花底秦宫偶。无何寡鹄起长悲，消渴文园竟莫医。燕子不栖关盼盼，鸨儿重迓李师师。灯火樊楼温旧梦，花砖学士缔新知。轻歌缓舞依然乐，换羽移宫总弗思。万事荣枯车转毂，一枕荒唐蕉覆鹿。俄惊庙火焚袄神，争看黄巾拜张角。鼙鼓联邦动地来，莺花满院随风逐。飞来天外一将军，钿合金钗缘再续。七宝雕鞍细马驮，九华锦帐双鸳宿。两宫西狩音尘断，上国衣冠尽涂炭。宝玦王孙泣路隅，金鱼朝贵遭索贯。锁骨菩萨心惨然，每向将军代乞怜。宰相和戎倾帑藏，诸夷满欲整归鞭。焱轮待发匆匆别，珠泪轻弹粒粒圆。烽烟散尽回銮辂，繁华气象还如故。五陵侠少纵豪游，一曲缠头不知数。尤物移人人自近，徐娘半老犹风韵。充房面首聊自娱，容尔心头敢何问。白皙刚垂雅婢涎，红颜遽绝鱼姑刃。妒花风雨黯长安，铁铸爰书为雪冤。牍背多端从吏示，橐馆还仗所欢传。刑庭对簿回天易，孽海生波捩柁难。紫阳春浓歌缓缓，花开花落自江南。”自跋云：“作此诗后，未几拳事起，遽付劫灰。事阅二十余年，忘怀久矣。近甬上秦生，以予稿本散佚，为钞此寄来。展览之余，浑如隔世。但所作廑及其去帏而止，而庚子慁迹花门，事尤奇恣，不可不加以煊染。因复衍数百言，缀诸其后。若传其楼傍玉台，敖游京洛，予所不审，则从略焉。或曰：樊山方伯，亦有此曲，命名正同。方伯雅什，子未之见。东施独处，无心效颦；鲁门不窥，放手弄斧。得弗使人齿冷？老年闲旷，近日正自录旧作，因即写在待选草中，其次序未免参错尔。辛酉长至后三日冰叟跋。”论者谓樊山二曲，犹是梅村，而先生此制则长庆矣。

二、同时候官薛秀玉（绍徽）女士，亦有《老妓行》一诗咏彩云事，虽沈博绝丽，未逮樊王二家，而翔实胜之。出诸闺秀手笔，尤为难能可贵。并录之，以资比较。诗云：“芙蓉张席咽流霞，沉沉银烛喧筝琶。中有徐娘已半老，依然颜色朝华。双眸剪水歌喉涩，举止偏能似大家。伸拳拇战杂欢笑，旁人道是赛金花。金花自言本姓傅，彩云一朵苏台住。折花时上虎丘游，门前溪水横塘路。十五韶年见丽质，歌舞场中称第一。上头嫁得状元郎，眉妩画邀学士笔。奉使乘槎八月时，輶轩远采单鹰旗。皇华六辔秉龙节，海天一舸随鸱夷。柏林城筑鸳鸯阙，锦鸡官诰骄回鹘。奚须江汜论国风，竟作小星夺明月。联邦破法声望高，相国铁血将军毛。可汗头白尚英武，关氏腰细能英豪。太岁金床见天使，锦车冯嫽充陪侍。莺语善传通译辞，鸾书代解旁行字。恪尊喜与忘年交，酪浆腥肉开天庖。镜殿名花偕照影，俨如姊妹双同胞。爰剑种人尽艳羡，茶筵舞会寻常见。可怜嗅地骨都侯，画图想识春风面。好梦未醒羊胛熟，归舟仍载人如玉。联镳并骑入长安，晓镜夕灯看不足。瑞锦窠通清閟阁，袍笏朝回听絃索。共道侍郎艳福多，那知邮女姻缘恶。或云容斋未第年，济南沦落囊无钱。独有青楼人青眼，悄从花底赠金钿。山盟海誓如蝴蝶，但愿生生比鹣鲽。小别楼头盼好音，大魁殿上成高捷。衣锦重为历下吟，高车驷马快登临。不妨选取豪奴俊，蓦地来挑卓女心。太息樊笼小娇鸟，覆雨翻云未分晓。钱树惟图阿母欢，搴帷岂料故人诮。相见无言但泣血，六州错铸郎心铁。宛转君前死便休，指环再世烦冤结。玉箫颜貌同前人，老眼模糊认不真。奴星命照红鸾暗，祸水歌来赤凤频。漏泄春光终愧愤，病深缩骨红秋殒。早惊结局事难收，悔煞当初心太忍。未闻荷叶出污泥，翻使桃花坠藩溷。葫芦更画莫短长，琵琶重抱谁恩怨？申江飘荡上津沽，艳帜高标又入都。宠姬乐籍归寇侠，故妓侯门剩孟珠。亡何阙下嘶胡马，滚滚旌旗黯原野。统帅老将碧眼高，当时曾唤真真者。捕卒六街扰妇女，兰闺淑媛伏如鼠。偏有冬儿慷慨前，短衣缚袴能胡语。酋帅撚髯起携手，意中喜见使君妇。鸾殿相逢如梦中，特令诸军静刁斗。外史莫争玫瑰花，约章似借章台柳。兵气既销日月光，遂遭斥逐飞蓬首。即今居傍泥城桥，短发萧萧泪暗消。贸得雏娃教度曲，惜无狎客与吹箫。酒阑时话故家事，曲罢犹歌西国谣。飞絮成萍浑不管，牵箩补屋亦无聊。我闻众说慢然起，参观前后皆天理。名士恃才总负心，佳人绝代偏蒙耻。种瓜得瓜势使然，以暴易暴终无已。果报只存眉睫间，纪纲都在伦常里。女传弗因孽嬖删，妇道要论容德美。一编为谱《老妓行》，用告采风士君子。”余伯母单士厘夫人《国朝闺秀正始再续集》一下曰：“‘忘年交’、‘偕照影’等句，仍是未谙外事者之语。德国后尊贵自居，欧土世爵妇女且不轻交，况吾国妇女乎！‘开天庖’亦不过外交例宴，不足为重。‘偕照影’则西土工人往往能合两幅以上之照相，凑成一幅，天衣无缝，不知者以为庐山真相，此正用是法也。予夫子（钱恂）习知外事，矧光绪庚寅、辛卯，夫子正在英德两国间，不但确闻，并且确见，故为正之。总之误于小说《孽海花》之讹言耳。”秀玉，侯官陈寿彭室，著《黛韵楼诗集》四卷，《词集》二卷，《文集》二卷。又《国朝闺秀词综》十卷，未见传本。《国朝女文苑小传》仅成百余篇，未毕事。兼能画，尝卖画佐家用。诗多纪事之作，《丰台老媪歌》五古一首，记庚子事，尤无愧诗史，太长不录。

三、部昀先生著有《二欣室诗集》八卷，瑗仲仿梁任公写康南海诗例，手写成巨帙。先生论诗，以雅正为归，不以时贤之吊诡幽涩为然。颇自喜其《台湾秋兴》八首，以为近杜老苍凉之作。兹录之：“西望澎湖数点青，奇峰六六壮沧溟。山多虺蜴烟云毒，地近蛟龙草木腥。织网鲛人栖窟穴，数钱姹女掌门庭。版舆为考兴朝绩，一柱天南拱外屏。”“藩篱无使吠惊庞，台北台南健牡双。海若百年空顿辔，山精五夜暗窥窗。炎风吹雨秋先至，冻霰流云冷不降。斗酒彘肩竟何事？观涛孤负广陵江。”“治国新书续《考工》，经营草昧亦英雄。横驰疾电来天外，直激飞流出地中。塞雁传书愁远道，云龙润物策奇功。将军大树留余荫，赤嵌城边夕照红。”“百两锋车走怒雷，危涂苦费五叮异。乱山苍莽群番窟，列戍森严上将台。东指扶桑看日出，西通穷发款关来。不容瓯脱沉沙水，筹笔楼高确草莱。”“笔架凌虚玉案西，木冈远障柳林迷。山中新社供番酒，海上寒潮咽戍鞞。薯蓣香凝饥鼠攫，桄榔树秃怪鸮啼。郊原冷落秋心迥，一路清阴纵马蹄。”“艳绝蛮花绕画阑，桶裳魈结礼尊官。登台有梦思巫峡，窃药能灵入广寒。当户子孙羌校尉，梨涡夫婿汉衣冠。为郎梳就盘龙髻，百裥罗裙绣彩鸾。”“为筹生计拓蛮疆，阴厉全消致阜康。林壑无霜凋众绿，村寮有赋贡留黄。流沙滚滚金银气，湛露溶溶黍稷香。比户人声含乐岁，弦歌何日遍炎荒！”“文献其如杞宋何，延平事迹半销磨。神祠月黑狐狸舞，乔木烟荒魑魅过。镇惜丛残湮老屋，虚闻耆旧述名科。天涯别有无穷感，独立西风发浩歌。”

四、部畇先生诗，佳构绝夥，大抵情深志远，陶冶乎唐之玉溪，宋之剑南，而不为噍杀之音。五律如《九江夜泊》云：“夜泊古浔阳，东南旧战场。临江犹戍鼓，断岸独危樯。野老余烽镝，将军几国殇？偶来一凭吊，烟月剧苍凉。”蒋绍由评云：“五律如四十贤人，著一屠沽儿不得。此诗真得唐人三昧。”七律如《上海也是园》云：“城外繁华互市场，闲来岸帧觅清凉。池塘春水涵新绿，楼阁斜阳抹淡黄。老树参天鹰下掠，狂花满地蝶成行。吴儿愁绝掉头去，乱掷缠头锦瑟旁。”钱新甫评云：“三四香山佳句。”《舆闺人话别》云：“不胜惆怅梦难成，来日征帆第一程。画幔明灯偎有影，丽谯残柝噤无声。纵谈且讳江湖险，挥涕翻憎儿女情。但祝康强抛药裹，归来同践菊花盟。”《题阳湖惮季文世丈横塘追梦图》云：“仙境迷离渺何处？满林香雪绕孤村。柔波十里横塘路，明月三更倩女魂。往事凄凉归碧落，暂时继绻向黄昏。怜侬也抱微之感，欲访灵山觅梦痕。”《老女远嫁词》云：“明镜羞看白发新，蓬门弱质可怜人。标梅早过今方嫁，压线翻思旧习贫。此去好从夫婿命，不知能免舅姑嗔？萧萧风雪苍梧野，稠叠云山隔断亲。”按此诗为先生晚年之官广西富川时所作，能以古意入律。《山斋雨后即事》云：“短短疏篱曲曲廊，扶筇行药小相羊。山从远看方多态，花不轻开始久香。静坐渐知心可养，苦吟偏与睡相妨。窗前一阵芭蕉雨，隔著纱橱送嫩凉。”钱新甫评云：“三四名句。”按或嫌“行药”、“静坐”、“睡”等字，用于一首中，少融洽。但按诗意是病后光景，行药之后而静坐而睡也，尚无不融洽，但未免步骤太快耳。绝句如《岭南杂咏》之一云：“腰如弱柳手柔荑，雪白双跌不染泥。一曲《荔支》歌宛转，夕阳红过板桥西。”钱新甫评云：“神韵逼近新城。”《梦中得句枕上续成》云：“洲前放鹤波如镜，湖上骑驴月印潭。一夜思乡寻好梦，有风吹不到江南。”（二句梦中得。）

五、袁氏窃国时，各省多独立。宵小乘机骚动，部昀先生集中，有《老革谣》一篇刺之。诗云：“噫嘻乎悲哉！生民贱如草，日暮莫能保。白白不肯明，山精敢肆扰。青燐闪闪大道边，独足起舞惊风旋。眼瞪鼻掀耸两肩，撩牙皑皑口流涎。被发搏膺叫呼天，挨门逐户搜金钱。曰我当年老革命，今日之事我为政。汝若不应要汝命，即不要命亦成病。短枪炸弹惟汝认。金钱满囊颜色喜，疾躄归来媚妻子。喜犹未了梦魂惊，官兵已入吴江城。噫嘻乎悲哉！矛头淅米剑头炊，还汝泥中曳尾龟。”

六、甲午割台事起，部昀先生有《台湾感事》二首云：“军书旁午走天街，和战纷纷计未谐。郭令请行盟党项，贾山议决弃珠厓。登陴有誓穷臣力，却敌无能慰圣怀。满载归装漓水隐，妇人醇酒早安排。”“蝉蜕功名亦狡哉！孤城荡荡戟门开。三千珠履成残客，卅六洪炉铸横财。黄歇浦边挥手去，要离冢畔戴头来。烟云变幻浑闲事，谁向昆明问劫灰？”二诗皆指斥台湾巡抚唐景崧而作。今日事过境迁，平情而论，以唐氏当日所处地位，自难抵敌日本，失败固不足怪。然而在亚洲首建民主国，不得不谓为远东史上光荣之一页也。

七、黄公度（遵宪）《人境庐诗》，以旧格律运新理想，诚不愧诗世界之哥伦布。然传诵一时之《今别离》四章、《以莲菊桃杂供一瓶作歌》诸首，笔路粗疏，大似张船山一流，并不见佳，余最爱其《拜曾祖母李太夫人墓》长五古，曲折详尽，语皆本色，真公度所谓“我手写我口”者。运用古乐府之神理，而全变其面貌，不足与皮相者道也。

八、黄公度《冯将军歌》云：“奋梃大呼从如云，同拚一死随将军。将军报国期死君，我辈忍孤将军恩。将军威严若天神，将军有命敢弗遵。负将军者诛及身，将军一叱人马惊，从而往者五千人。”连用“将”字，此《史》、《汉》文法，用之于诗，壁垒一新。

九、公度《度辽将军歌》，为吴大澂而作也。悲愤之思，出以突梯滑稽之笔，集中七古压卷之作也。首段云：“闻鸡夜半投袂起，檄告东人我来矣。此行领取万户侯，岂谓区区不予畀。将军慷慨来度辽，挥鞭跃马夸人豪。平时搜集得汉印，今作将军悬在腰。”中段云：“雄关巍峨高插天，雪花如掌春风颠。岁朝大会召诸将，铜炉银烛围红坛。酒酣举白再行酒，拔刀亲割生彘肩。自言平生习枪法，炼目炼臂十五年。目光紫电闪不动，袒臂示客如铁坚。淮河将帅巾帼耳，萧娘吕姥殊可怜。看余上马快杀贼，左盘右辟谁当前？鸭绿之江碧蹄馆，坐令万里销烽烟。座中黄曾大手笔，为我勒碑铭燕然。”后段云：“两军相接战甫交，纷纷鸟散空营逃。弃冠脱剑无人惜，只幸腰间印未失。”一结云：“燕云北望忧愤多，时出汉印三摩挲。忽忆《辽东浪死歌》，印兮印兮奈尔何！”以印为首尾绾合，趣极妙极。

一○、公度《杂感》诗云：“我手写吾口，古岂能拘牵。即今流俗语，吾若登简编。五千年后人，惊为古斓斑。”此公度二十余岁时所作，非定论也。今人每喜揭此数语，以厚诬公度。公度诗正以使事用典擅长。《锡兰岛卧佛》诗，煌煌数千言，经史释典，澜翻笔底。近体感时之作，无一首不使事精当。

一一、公度《雁》诗云：“汝亦惊弦者，来归过我庐。可能沧海外，为奇故人书？四面犹张网，孤飞未定居。忽忽还不暇，他莫问何如。”此公度以戊戌党狱自上海放归后所作。故人，指梁任公。咏物至此，真得唐人三昧，可与张篑斋（佩纶）《雁》诗数首并传。

一二、公度《由轮舟抵天津作》句云：“华夷岛国无分上，人鬼浮生共转轮。”大句不让陈独漉“海水有门分上下，江山无地限华夷”一联独雄千古。

一三、《人境庐诗》，于写景似非所措意，然偶然兴到，亦有佳作。如《游丰湖》句云：“浓绿泼雨洗，森森竹千个。亭亭立荷叶，万碧含露唾。四围垂柳枝，随风任颠簸。中有屋数椽，周遭不为大。”灵活异常。《游箱根》句云：“舆人出祼国，皮绉龟兆裂。螭蛟绣满身，横胸施绛袜。两肩乍抬举，双杖互扶挈。前枝后更撑，仰攀俯若跌。有如蚁旋磨，又似蛇出穴。跦跦上竹鲇，蠢蠢爬沙鳖。噫风竹筒吹，汗雨蒸甑泄。劳倦时一歌，乡音鸟嘲哳。烟树绕千回，风花眩一瞥。峭壁俯绝壑，旁睨每桥舌。四山呼无人，一堕便永诀。”登山险状，形容逼肖。又句云：“举国无名川，一湖何滉瀁。环抱三百里，下窥五千丈。神武开辟来，亘古无消长。氵九泉日穴出，洑流失归向。一碧湛空明，万象绝依傍。昂头只日月，两轮互摩荡。”“一碧”十字，前无古人。《登巴黎铁塔》句云：“并世无二尊，独立绝依傍。即居最下层，高已莫能抗。苍苍覆大圜，森芒列万象。呼吸通帝座，疑可通肸蚃。自天下至地，俯察不复仰。但恨目力穷，更无外物障。离离画方，万顷开沃壤。微茫一线遥，千里走河广。宫阙与城垒，一气作苍莽。不辨牛马人，沙虫纷扰攘。我从下界来，大小顿变相。未知天眼窥，么么作何状？北风冰海来，秋气何飒爽。海西数点烟，英伦郁相望。”苍莽之气，居然不减少陵、达夫《登慈恩寺塔》之作。余尤喜其《游丰湖》之第一首云：“西湖吾未到，梦想或遇之。蒙蒙水云乡，荷花交柳枝。今日见丰湖，万顷青琉璃。持问老东坡，杭颖谁雄雌？浃旬困积暑，泼眼惊此奇。恍如画图中，又疑梦寐时。人生为何事？毕世狂奔驰。黄尘没马头，劳劳不知疲。嗟我不能仙，岂能免人羁。要留一片地，自谋老来私。悠悠湖上云，耿耿我所思。下与鸥鹭盟，上告云天知。”闲适之味，令人尘虑顿释。

一四、陈石遗称戊戌六君子诗，以杨漪春（深秀）为最。余谓当以刘裴村（光第）为冠，林暾谷（旭）次之，又次为谭复生（嗣同）。石遗喜香山、放翁二家，故亟称漪春，而不知其论之不公也。

一五、刘裴村《介白堂诗》，工于设色，故写景之作为最胜，而峨眉纪游诗其最工者也。峨眉山高一万余尺，为禹域名山之冠。荒怪神奇，秀出人境，故咏峨眉，必须别具手眼，以寻常模山范水之笔状之，必不能取胜。裴村知之，而才力又足以副之，遂成此空前之绝作。其律句如《望峨眉山》云：“香象河流腾白足，澹娥江影照青衣。寸心尘外寻烟客，一笑云端见玉妃。”《清音阁》云：“片石雷霆撑众壑，一僧风雨立双桥。草香喷雪春眠麝，松气沉山暝下雕。”《双飞桥》云：“泉分太始雪，人立过来身。绝壑晴雷午，深山乱石春。”《龙升冈》云：“晓看瓦屋云空白，春过嘉州麦不青。”《古化成寺》云：“雕眼射人风力劲，木皮衣屋雹声微。”《罗汉三坡》云：“似鬼阴厓树，拗怒冲人大壑鹰。”《大小云壑》云：“倒嘘人影龙初过，半没松身鹤不知。涌地佛光暄震旦，浮天海色照西夷。”《大坪》云：“不知松柏云中绿，疑是蓬莱海上青。客子瘦筇阴磴雪。仙娥宝瑟夜池星。”《雷洞坪》云：“如丝龙气南天雨，校┤儿声下界雷。雹积阴林诸客肃，风吹残瘴百蛮开。”《华严顶》云：“老猿抱子求僧饭，闲客看人打佛钟。下界云霞招杖屦，夕阳红翠动杉松。”《金刚台》云：“九叠屏风回日月，一螺苍翠见东南。下方鸟泛红云海，上界龙分白石潭。”《小金刚台》云：“洞雷生午屐，岩雪落晴钟。”《锡瓦殿》云：“虎过人边石，雕盘佛顶松。”《白龙池》云：“云雷孕虚白，参井落寒青。”《由八十四盘阅沉香塔石门石诸胜渐达山顶》云：“怪石天门排虎豹，大云香塔护龙蛇。”《宿光相寺》云：“高寒星斗窥人大，清净官骸对佛尊。”《华藏寺》云：“云海楼台生日气，雪山鳞甲是江源。登参踏井双行层，拜猓朝蛮五色幡。”《宝云庵》云：“日光射井生虹气，风力飞人带虎腥。”《峨眉山顶见月》云：“山藏蜀国逃封禅，月逐沧洲照谪仙。”《峨眉最高顶》云：“诗客入天争秀骨，神僧埋地结真胎。三秦鸟道衣边接，六诏蛮云杖底来。”《夜灯》云：“二更出地金银气，万丈腾空木叶声。久抱尘心伤黯淡，迟来世界住光明。”《接引殿望绝顶》云：“山僧化树春无著，雪虹如雷夜堕悬。”《华严顶》云：“栋香花凤窟，松黑老猿宫。”《白水寺》云：“雪宠好供低眉佛，池镜曾窥大胆人。得道天怀忘白水，出山云气杂红尘。”风雷雪月，岩湍云水，草树禽兽，入之此笔，无一不瑰异奇诡。杜陵“高江急峡雷霆斗，古木苍藤日月昏”，东坡“天外黑风吹海立，浙东飞雨过江来”一类之句，在裴村诗中，真有俯拾即是之乐。

一六、刘裴村《介白堂诗》，最工写景，律句已见前，至其古体，尤尽镌刘造化之能事。如《溪桥》句云：“人语松上云，鸟鸣花间露。涧草碧如烟，僧楼红在树。寺隐襟渐灵，山空梦初悟。”《独临宝见溪危石上小坐》句云：“是时春涧碧，小风扇蒲蒋。我心欢素闲，山灵助孤赏。鸟负溪日飞，鱼吞浸霞响。岩语落猱攫，潭气发蛟象。藏天水心宽，胎云石神长。真境隐喧途，即之鲜畴党。”《洪椿坪》句云：“宝峰出西檐，秀气生南扉。空翠自成响，如语静者机。元览随化迁，神听异音希。”灵秀玄悟，康乐、柳州间，左挹而右拍。至《清音阁》句云：“陡涧注危潭，悬波鸣杰合。回林与沓嶂，宛转分碧落。尝闻战雷霆，大声坠猿鹤。风涛落方寸，梦寐随烟层。到来符文隐，双桥缓扃钥。禅悦生细涓，听因解岩壑。淡如有生初，见此真静乐。虚深得琴理，喷薄腾诗谑。”《双飞桥》句云：“晴风吹风雨，洒白东南天。阴壑冰陷日，阳坡雪流泉。名山骨干胜，诸水系络连。一雨腾百脉，双桥束微咽。缺月共青嶂，挂虹摇紫烟。雷霆斗地裂，草木飞空悬。”《大坪》句云：“道旁有遗衣，道是虎迹过。风林响暗叶，切切如牙磨。脱险力已疲，赏胜气翻和。山谷苍雪炼，松顶翠雨摩。”《仙姑弹琴池》句云：“玉姜迷寿年，阳娃感精变。寥天上清月，不鼓琴理善。坦坦古池子，凄凄漏泉咽。借问谁动操？众山响葱。岂拨琉璃弦，圣凡为舞遍。岂奏隐形钟，声闻不可见。”《钻天坡》句云：“人影共明灭，山云亦飘飘。呼吸通帝座，升攀俯仙桥。佳气东南来，郁郁千里遥。挥策拨氛霭，耸心寄霞标。校┤惊猛隼，侧身搏飞猱。”《接引殿》句云：“冰蚕抱倒景，雪虹飞岩陬。寒晕一何润，玉海皓以幽。吹冰风无春，化石木万秋。”《雷洞坪》句云：“云中入雷地，出地似云鸣。云雷一以合，天笑与相声。绝壁音空圆，乱山响纵横。裂岩散冰雹，悬空划阴晴。回风荡成烟，白日照自明。”则荒怪奇伟，至非谢、柳所能限矣。

一七、刘裴村《介白堂诗》，《峨眉》诸篇外，写景之作，美不胜收。律句如“暖风秧马水，迟日海棠楼。”“月喧穿石水，风折过桥烟。”“雪风吹黑塞，珠斗挂黄河。”“壁雨长垂画，溪云不掩钟。”“石壁天心满，湖楼客话闲。”“江白孤槎客，云乌一发天。”“大波颓作阱，长舸立如锥。”“湖山澄战气，吴楚变潮声。”“钟过古愁散，花深春梦圆。”“雨气浮春塔，城阴入午钟。”“地偏春一角，天淡韵千秋。”“云通西域白，天盖蓟门青。”“冰灯人影瘦，霜角月阴清。”“白云依水静，黄叶与秋深。”“野云浮作岛，河月散如星。风吐乱洲白，天摇双橹青。”“日光西倒海，水气黑盘天。”“蜒雨秋船细，蛮花海寺腥。”“鸡鸣满东日，龙力压南天。”“松声凉作雨，云气晓成楼。”“云动高松响，岩闲瘦瀑存。”“水白栖云树，山红抱石花。”“荷花低枝压满月，梧桐大叶扇疏星。”“丹黄粉碧青千状，龙虎龟蛇鸟一家。”“山月犬声寒似豹，荒江客梦淡于鸥。”“隔树乡音山鸟识，归船人意渚花亲。”“野水照天浮塔去，江云留雨入城飞。”“客心清镜开尘沼，人语疏钟共翠微。”“翠幕客来双燕子，绿窗人静一虫丝。”“连筒一水分岩细，卷幔群峰入户高。”“双崖云洗肌如铁，一石江穿骨在喉。风静鱼龙排日睡，水还巴蜀接天流。”“系舟江水无情地，到眼阴岩一笑春。”“残蔬雨过还新绿，老树春迟得久花。”“地看北极福┱浅，天入南荒让水多。”其情景交融者，固已风骨高骞；即专写景者，亦复深秀雄健，各极其致。古诗如《巫峡石》句云：“韵分九峰高，骨挟万古瘦。尺腹藏风雷，百怪入空漏。元精吐殊形，远势合众皱。”《滤州忠山访来青园过江山行泛龙马潭游古冲虚宫》四首，句云：“一鸟坐树言，已过春之半。游兴浓于云，好风吹不断。”又云：“春暄与夏凉，虚实各成玩。”又云：“夕照沙上敛，红楼天际悬。云际压暝树，人语乱春船。”又云：“竹风意欣欣，松径阴密密。钟鸣潭愈空，客歌花自默。”又云：“长螺泛清涎，曲蚌浮半壳。片秀吐波心，白云随涨落。群山若渴龙，一一俯头角。”《游方山题名庆云岩下览新旧云峰二寺》句云：“紫天高悬墨屏风，卷收老日青冥中，四角塞天天欲穷。嚼云入毫写龙背，万田剪碧玻璃碎，乱磬福┱戛瑶佩。”《游翠微山》句云：“微云堕马前，照我万古襟。虎峰带霞色，龙池转松阴。暗泉穿寺来，如听篁中琴。香界木兰花，高檐宿仙禽。”《宿黄龙观》句云：“众山肩背生虚空，负天抱海光无穷。入之峰翠静不散，万绿浸眼无青红。石磴蛇盘踏烟雾，幽泉如佩锵金步。鹤毛萧萧堕苍藓，龙气郁郁缠珠树。乱松瀑顶过吟身，一鹘空中绕诗句。”亦精微，亦锤炼；能壮阔，能静穆；有杜陵，有柳州，有长吉，有东坡，可谓无所不能。

一八、刘裴村刺时之作，大声疾呼，读之令人心惊骨折。如《城南行》句云：“路有殴死人，可抵蝼蚁命。将相勒马过，台谏尽阿顺。余曰辇毂下，乃有此暴横。想见天上人，天心为倾震。平时不法事，此间犹谨慎。”疾贵胄之横恣也。《美酒行》句云：“杀孩养老亲，子妇诚何当。亦有成童儿，不值两饼偿。明知非我子，肉颤心已僵。”又云：“后堂进马烛，摄屣来名倡。主人命射覆，还成赌百觞。”哀茕独之无告也。《万寿山》句云：“维昔经营日，淫潦迷川陆。海雨吸垂龙，村氓乱浮骛。龟头大如人，出水听众哭。伟哉乌府彦，涕泣陈忠牍。膏血为涂丹，皮骨为版筑。请分将作金，用振灾黎谷。天容惨不欢，降调未忍逐。海军且扬威，嬉此明湖曲。仙人且弄姿，媚此西山绿。”《屯海戍》句云：“大帅心有在，我方悲汝曹。汝曹死自悲，无为怨圣朝。”以及《杂诗》二十首，皆讽刺时事，备极深刻。其《送坳出守梧州》句云：“利风百窍中人身，国脉一丝悬鬼守。斡旋天地虽无力，排击风雷犹有口。”足以见其抱负。

一九、刘裴村《厚村还蜀作诗四首送之》，能用白描抒情，真挚语可匹郑子尹。第一首句云：“可怜欲别未别时，强作慰语含悲辛。”又云：“常时每讠羽丈夫志，对汝今为儿女仁。”语淡而情深。第二首句云：“别时弟作家园圆，动我乡愁涕如屑。池中鲤鱼长尺半，竹间好鸟调新舌。霜清龙目烂垂珠，月冷梅枝曲蠕铁。对花遥忆看花人，往往空樽过佳节。娇儿七岁长都中，吐说已如嚼冰雪。Г笔题诗满其上，亦说思乡情内热。落句直仿《离骚》经，作书还拟龙门阙。当筵惊起老兄弟，一笑别肠几拗折？”娇儿数语，善状家人父子沫之情。第三首句云：“孤鸿分飞寡鹊翔，我有一妹称未亡。颇闻抚子在婴幼，乳点泪痕凄断肠。自生女子名桂仙，想见丫角簪花长。生平未睹梦不得，安得抱之置膝旁。今年三十妹初过，早梅十月含冰霜。杯盘灯火亦无分，空寄寿简称宁康。妹颜丰皙身颇健，不如弟貌瘦以黄。弟归岂免问及我，发凋齿豁心空强。”絮絮写来，热泪盈把，与吴陋轩《七歌》第五首，可谓异曲同工。

二○、谭复生诗，代表当时浪漫风气，仿佛似龚定庵。如《儿缆船》云：“北风莲蓬，大浪雷吼，小儿曳缆逆风走。惶惶船中人，生死在儿手。缆倒曳儿儿屡仆，持缆愈力缆糜肉。儿肉附缆去，儿掌惟见骨。掌见骨，儿莫哭。儿掌有白骨，江心无白骨。”《六盘山转饷谣》云：“马足蹩，车轴折。人蹉跌，山岌で。朔雁一声天雨雪。舆夫舆夫尔勿嗔。官仅用尔力，尔胡不肯竭？尔不思车中累累物，东南万户之膏血。呜呼车中累累物，东南万户之膏血。”二诗笔大如椽，稍嫌其音节急促。复生《报刘淞芙书》云：“嗣同于韵语，初亦从长吉、飞卿入手；转而太白，又转而昌黎，又转而六朝，近又欲从事玉溪。特苦不能丰腴，类皆抗而不能坠，辟而不能翕。拔起千仞，高唱入云，瑕隙尚不易见；迨至转调旋宫，陡然入破，便绷弦欲绝，吹竹欲裂，猝迫卞隘，不能自举其声。不得已而强之，则血涌筋粗，百脉腾沸，岌岌无以为继。此中得失，惟自知最审，道之最切。今时暂辍不为，别求所以养之者，必且有异。不然，匪惟寡德之征，抑亦薄福之象。”此真寸心得失之言也。

二一、林暾谷诗，用意刻，而措词涩苦，馋削之痕未泯。天夺其年，不克徐待其成，致使海藏所望“试回刻意功，一极才与思”者，不见于《晚翠轩集》中，亦恨事也。佳句如“芳波照影知雄见？斜日攀条却独来。”“思先清晓车轮转，意共黄昏烛本阑。”“宿雨反风寒作雪，高楼含雾远如山。”“日出先明千叶露，雨余尽绿四围烟。”“春浅桃花轻著粉，江寒凫影婉将刍。”“桅影涎涎过屋角，水鸥ㄢㄢ贴下花间。”“雨声月色和同坐，马足镫光一并飞。”“花鸟鲜妍人气静，屋庐深远市声闲。”“十里人声趋短夜，百年海水变东流。”“月静方知双塔闹，雾低惟觉满城香。”“书声课弟灯初上，竹影关门雨自深。”“修翠含阴香宿润，杂花浮水敝幽春。”“老树刺天青自直，空潭留日绿还沉。”“月转觚棱成曙色，风摇烛影作清寒。”“寒生晓梦知方雨，雷转秋阴喜渐开。”俱瘦折可喜。《即目与拔可》句云：“墙阴地下潴春潦，便被儿童唤作池。微雨复来时点缀，好风肯至亦涟漪。”《张园呈石遗》句云：“深篁傍水飘蛛网，三两拒霜照眼明。穷巷幽姿瑞可比，秋风斜日若为情。”眼前意境，未经人道，略似《渐西村人集》中之作。

二二、暾谷古体，余最喜其《马房沟》一诗云：“昨日老子山，雨打又风吹。今日高邮湖，过湖日末迟。雨气化为烟，何处露筋祠？金葩扬翠盖，空中见参差。径行忘混漾，难进渐逶迤。新蝉第一声，欣然得闻之。浅浅绿铺褥，高高青垂帷。霞光由外铄，倒蘸水之湄。蓝滑如泼油，红艳如凝脂。扪之不著手，脚踏跌爬龟。千载苎萝溪，人言浴西施。扬州夸佳丽，此理信可推。如何杀风景，火轮衷而驰。何殊铁如意，打碎赤琉璃。刀蠡织女锦，车裂文君肌。扌日泥断萍根，吹灰粘柳须。惭极急遁去，犬吠非关谁。湖光挟是树，苦苦远相随。清丽与幽淡，万状难具辞。仍为诗人贶，不同湖寇追。舵楼得晚饭，新月正如规。焚楮舟谢神，鸣锣官税厘。荷香不见花，暗里勾我诗。风浪一回首，既往亦勿思。”通首精力弥满，有古圆画之景色，有古美人之风致，有古子都之恢诡，有占衣冠之伟异。一结亦有千钧之力，非湛思者不办。

二三、杨雪崤（锐）诗，早年多学《选》体，泰半词腴于理，不免嚼蜡之嫌。佐张广雅幕时，已不为之，学苏颇有神肖者，如《实谷早发》云：“窦村夜半更绝，空中行云走孤月。馆人见月呼天明，枕上寒鸡催我发。是时连旬罕晴霁，积潦福┱荡银阙。朔风琅铎响纵横。白露油鞋照明氵灭。云颓月转已复暗，倏忽晦明谁可决？穿帷急雨驱淋浪，破空惊雷下突兀。岂惟重褐无寸干，更恐联卓同一蹶。仆痛马瘩两怀怨，涂泥上鞍水过袜。奔流乱辙迷远近，篝火惊人愁出没。前林有物畏豺虎，朔野无声散鸦鹘。迟明已见琉璃河，晓寒中人砭肌骨。渐看飞雾卷长桥，稍喜炊烟出黔突。上宿火呵手冻，铜瓶村酒浇肠熟。我生饥渴分自了，天意阴阳那可说。芦笳早动墟市开，石道凌兢惮轮铁。”《游顺庆白塔归渡嘉陵江大风作》云：“火云烘天作黄纸，须臾幻形处釜底。大风吹下白塔来，刮起嘉陵半江水。嘉陵水阔船如刀，塔尖回望明秋毫。放舟老翁簸欲踬，腥蛟掉尾涎龙逃。太阴黑入层冰涣，雪点翻空鹭群散。气冲尘果阴霾昏，血沥泉源老株断。归来雨脚猛翻盆，夜静空间风破门。”俱有真骨。律句如“潮声高过闸，河势曲随帆。”“峡势回看鸟，江声正断猿。”“天虚云出岫，沙迥月侵门。”“峡云朝易变，岩月午难留。”“霜巢明野鹤，风磴落危嫒。”“日高尘过马，天阔树如人。”“米市依沙聚，盐船避碛喧。”“两浙山川钱尚父，六陵风雨宋先皇。”“炎方不断四时雾，涨海常吹千里风。”“去客身如霜后雁，望乡心似月中猿。”“人间志土虬髯去，海外孤臣马角还。”“朝禁何殊生死地，山河不变主臣恩。”“华夷表裹争孤注，日月东西转两丸。”“雁飞犹见汾云白，龙起虚传晋水清。”“船羡吴儿如使马，策怜楚客久亡羊。”“江国万家天积雨，山城四面水福┱。”“化国楼台街暮景，异乡云物发秋心。”颇规模作家，不免明七子学唐太肖之病。

二四、赵尧生（熙）诗全无刻本，其与南通费范九书云：“不佞三十前学诗，三十后颛治小学、古文，年近五十又学诗。每观近人刻集，多空陋，心嗤其骛名而无本，遂自戒不轻付刻。宣统三年游西湖，得诗一卷。齐年汤垫老将取而刻之，不佞强取归，守前戒也。瞬经六十，友人咸劝董理。亦自思删定大略，乃清时稿一慨佚去，遍索不能获。惟十年来今体犹有存者，恐难据此浅鲜，播恶于众矣”云云，其笔墨矜慎如此。今所见者，大抵载于《近代诗钞》，及近作之散见于各报者。尤以晚作近体为胜，音节苍凉，意味渊永，千锤百炼，无浮烟涨墨绕其笔端，蜀中诗人，刘裴村后，一人而已。兹录其未见于《近代诗钞》及《石遗室诗话》者。《峨嵋绝顶看日出》云：“朝气净东方，地衔鸡子黄。微升万壑霁，静袅一钟凉。呼吸余秋色，虚空荡水光。摇摇日天子，红处认扶桑。”《峨嵋绝顶观日入》云：“日落未落处，万山如火红。天西互雪界，玉立琢屏风。绝壑神灯出，群星鼻息通。夜堂挝法鼓，摇荡小鸿蒙。”《<角及>公馈仁寿蟹》云：“陵州蟹种称新题，满壳含黄出浙西。失喜尖团成雅馈，幻闻郭索响春泥。诗材入夜琴三叠，秋味和花菊一畦。未用鱼羹劳宋嫂，湖ヂ小市捣香荠。”“南北爬沙派苦分，十年腥味倦知闻。枉思莺为渔父，长使猪肝累使君。事与莼羹菇菜例，梦回三泖九峰云。老惭得陇方思蜀，传盏花前盼马军。”《野行》云：“绿草方塘鸭一群，人家隔竹笑声闻。山拗古庙欹榕树，邻女新衣拜野坟。菜子花凋农事急，春鸿声过水田分。陈陶血染沟中水，红作桃花护隐君。”《登亥上元》云：“春灯红胜百花开，白发西园梦上才。金粉竞妆人影出，珠星齐捧月华来。九门游骑长安远，六郡良家战信哀。山郭依然太平世，烛龙街火照楼台。”《秋夜》云：“静极小三昧，夜蛩秋满庭。风清闻远水，天碧撒群星。故友书多断，衰年梦每灵。诗成呼病妇，试踞灶觚听。”《大坪》云：“所居但群木，山顶四无邻。种竹多新理，娱花畏杂宾。云藏不近俗，屋小自留春。弈弈星光大，长松夜愕人。”《病起过西林寺》云：“无灾即是福，向晚步西邱。境圣诸林正，苔荒古碣留。逃惮成世法，待月养诗愁。一井朱砂气，山花不受秋。”《蛩》云：“幽意满庭际，草荒虫所家。秋心浓枕箔，天籁响缫车。入梦疑山远，吟窗待月斜。合题宵雅室，篱豆一园花。”《龙门峡道中》云：“出郭二十里，入山千万重。遥寻瀑布水，忽听松林钟。石涸樵生路，云开雁过峰。传闻葛山侣，于此伏虬龙。”《息心所》云：“凡心于此息，今夜过秋分。虎患防香客，僧雏喜藏文，人生一晌乐，世事万重云。有梦无寻处，山精语夜间。”《清音阁》云：“一窗当瀑起，此水自雷坪。说有苍龙住，晴来石气生。老僧持佛号，对客数山名。借我杉边屋，看云听雨声。”《赠月山僧》云：“赵子秦中秀，萧然病鹤形。悬崖五年坐，伸脚万山青。忍辱禅餐缺，操琴指法灵。杉棚谈逸事，微雪虎听经。”《得<齿军>叟诗却寄》十四首之二云：“放翁爱子有书声，老我无家听子行。谁理宗文鸡栅事？落花时节到南京。（不佞二、三子投医馆渝州，四子丁卯死去，五子在南京政府；今八子又德，一力趋潮。诸子于乃翁奂一钱之奉。家中女辈外，只廿子、廿一子，方牙牙学语，老翁一应门奴耳。晚节不同，同归一笑。”）“浩劫无名十八年，早知命分本天然。白头渭水铜仙泪，商略余生到紫鹃。（四十年前与友人赏传奇，即《红楼梦》言志。友人曰：平儿第一。不佞曰：乃所顾则紫鹃也。本少年耍语，而其人入翰林，守大邦，大吏先后列属。若仆者，其以啼血终矣，尝自笑他年小侍，惟入虞初耳。”）《上巳》云：“老去春光非我春，东风修禊又芳辰。且歌乔木《莺啼序》，曾侍《华林马射》人。三月摇杨夹城路，百花流水桑津。临河北望今何地，云白山青万里身。”《春日怀范九海上》云：“相思无此久，江海各残春。过雨花如客，忘机鸟近人。所嗟衰老逼，（病目将一月）谁信乱离频？寄语南飞雁，休嗟懒是真。”《秋夜怀范九并讯兴化老人》云：“夜凉双耳草虫秋，一卷灯前雪满头。不尽寒潮吹地转，每怀南国减诗愁。白云岭上能持赠，黄浦书来感旧游。遥忆美人千里共，月明何处奇扬州？（龙君榆生寄影相，中有︹村、散原、病山，故有旧游之句。”）《答偷生》云：“人日题诗寄草堂，因循残腊换春光。寒经百事都成债，老忆穷交各一方。是处繁霜歌《小雅》，古来高会胜重阳。眼中端复知名早，雁后花前补报章。（人日登高，六朝尤尚。”）《榆生示强村散原病山诸老相，且赋诗见怀敬和》云：“故人沧海各西东，镜里相看抵梦中。文苑依稀成小传，江关萧瑟认衰翁。新事堕泪无人识，饿鬼团餐一笑同。何日黄龙真痛饮，且凭南雁问秋风。（饿鬼图餐，散原壬子谑也；公渚、榆生最英少，故有黄龙痛饮之语。”）《八十四盘》云：“是贞散原笔，高词镌石尖，树横夜又臂，苔纟圭老君髯。百转行无极，洪荒物所潜。山高受日早，立义悟华严。”《己巳九月怀<齿军>叟》云：“一江吴蜀本相通，烟水南天阻断鸿。长苦茂陵秋雨后，相思韩绰月明中。故乡游钓今余几，憎命文章老更穷。眇眇余怀竹西路，不堪黄叶响西风。”《已巳岁除得晴便奇<齿军>叟》云：“快雪时晴岁又除，梅花红处小村居。算来远信千山外，已到扬州二月初。国计刊章仇汉腊，野人临水看春锄。梦中不识长淮路，各检山岩屋壁书。”皆胜于《近代诗钞》所甄录者。

二五、萍乡文芸阁（廷式）以词名一代，其词气王神流，得稼轩之髓。于晚清王半塘、郑叔问、朱古微、况蕙风四家外，别树一帜。平生与沈乙庵先生颇投契，尝问乙庵曰：余诗于古人奚似？乙庵云：君诗自具一种冲和之气，殊肖王摩诘。此意外人那得知，则亦以为似高青邱也。可谓名论。今按《云起轩诗录》一卷，虽所存不多，卓然可传。《咏月》七绝一首，为吊珍妃而作者，固已传诵万口。《自七月至十月有感而作》四首，纪庚子乱事，与樊山闻《都门消息》诸诗媲美。《幽人》诗句云：“晋代衣冠半南渡，汉家城阙又秋阴。”沈郁苍凉，上追遗山矣。

二六、冯梦华（煦）倚声当家，绝句清隽，亦逼渔洋。如“淮南一夜潇潇雨，莫倚空帘弄晓寒。”“为语离人莫回首，乱鸦残照是江南。”“黄陵暮雨孤帆远，楚竹湘烟一望愁。”“剑南雨过延新爽，始得疏林第一声。”情韵殊佳，阮亭见之，定当叹赏不置。

二七、集句贵天衣无缝，运用自如，曾见曹君直（元忠）先生集玉溪生句云：“由来碧落银河畔，家住红蕖曲水滨。”为咏珍妃宫婢白海棠而作，最为切合，余雅爱诵之。

二八、诗之意境，有深至微妙，不可思议者。梁节庵（鼎芬）《得伯严书》云：“千年浩不属，君乃沈痛之。神思可到处，缱绻通其辞。穷山何所乐？余心忽然疑。试君置我处，魂梦当自知。把书阖且开，情语生微漪。出见东流水，汤汤将待谁？”不特意妙，句法亦入北宋高境。又《洗肝亭杂诗》四首，亦绝佳，已见《近代诗钞》，不再举。五古写景佳句，余最喜其“湖宽取月敛”五字，精炼入微。律句“间雁知兵气，看花长道心”一联，与张绳庵（佩纶）“惜花生佛意，听雨养诗心”十字，有异曲同工之妙。

二九、阅陈石遗《近代诗钞》一过，未能满意。石遗交游遍海内，晚清人物，是集已得大半。然名家如丘逢甲等皆未入选；而选录诸家，如魏源、姚燮、朱琦、鲁一同、王锡振、邓辅纶、高心夔、黄遵宪、袁昶、沈汝瑾、范当世、刘光第、康有为、金天羽，皆未尽所长；即郑珍、陈三立、沈瑜庆、陈曾寿诸家，名篇尚多，皆从刊弃。至于樊增祥之《彩云曲》，王国维之《颐和园词》，皆誉满艺林，无愧诗史者，岂得以长庆体之故，遂屏不录？况王闿运之《圆明园词》，明明入选乎！此种不当人意处且不议，乃致有编辑之误，人人共见者。如张之洞诗，十九页载《中兴一首答樊山》，二十六页此诗又见，而省其题曰《中兴》；陈三立诗《正月二十二日通州南郊外会送肯堂葬》，既见于二十页，又见于二十五页。此虽小疵，无害大体，甚可委过于手民，然并可知选辑之未荆ㄟ苦心矣。

三○、陈庵（宝琛）诗，学宋颇有力量，五古尤胜。《石遗室诗话》已屡举之，兹不再论。记其绝句“入峡海潮还出峡，和沙淘荆┥怜生”二句，最为感喟沈郁，读之令人回肠百折。

三一、林畏庐先生，以┢译说部名，以古文名，以画名，誉满海内外，诚旷代逸才也。浅学无知，妄为蚍蜉之撼树，于先生何损？《畏庐诗存》，多清矫之作，曾十三度谒景陵，语人曰：“吾自感知遇，非求遗老名也。”如《题画》绝句云：“十四年中过御河，杨花阵阵水微波，秋来满眼伤摇落，愁比涵元殿里多。”“生平低首许先生，光禄词人旧有名。长念孝陵心不死，青山只画石头城。”皆松惮老人所谓“萧寥数笔云林画，中有忧时血泪痕”者，律句如“不才无可编生传，多难居然及白头。”“经乱真如温昨萝，伤时只好春愁。”“残年自分无余望，巨变都疑有夙因。”“天高难问沧桑局，事去宁灰犬马心。”“家国已非仍抗节，心肝若剖岂沽名。”“无补兴亡同有恨，得全节慨在能贫。”皆是。鼎革以来，遗老多可怪，独畏庐真率。

三二、畏庐写景，颇多佳语。如“积阴销庭除，不纳门外云。暮色已潜动，初疑为游氛。月光注矢下，才觉人影分。”“清江面千帆，明灭如潇湘。”“卷帘东际楼，万象混一绿。”“舟动溪光来，时时见春雁。数里积阴绿，水深葭竹乱。”“月痕台山翠，著眼益寒靓。”“胸际不平气，幻此最高峰。”“溪桥入深绿，弱柳摇斜曛。”“一白直到天，吾亦表吾洁。”“冰气寒如雪，楼峰暗似山。”“绿封疑路断，天豁助溪明。”“石华经雨润，松势受风骄。”“田水赴溪微作瀑，露萤过竹远疑灯。”“瞬息阴晴终作雨，高低松栝偶来云。”“响泉坠涧前溪应，危径穿山积绿分。”“独树临流迎雨势，乱虫入店聚灯光。”“晓色上窗添绿意，新凉入枕识秋声。”《题画》绝句云：“一亭高立俯群山，路转苍岩待几湾？清晓玉童扫红叶，偶吹余片落人间。”《园居晓起》云：”夜来凉雨渍槐心，破晓微微冷意侵。湿绿愈浓秋不觉，小窗增上一重阴。”《题画》二首六：“小假僧寮涤客襟，理安雨过竹房深。到门怪道秋衫薄，做到新凉是绿阴。”“危栈粘天路不分，鞭丝帽影印斜曛。半程微觉驴鞍湿，记犯山腰一阵云。”《题画》云：“闲中泼墨学清湘，湘水空明楚雨凉。堤下吴船方夜泊，瓦灯漏出一丝光。”“舍南舍北万琅，瑟瑟时时作夏寒。何必银河见全月，碎痕留向月中看。”皆有画境。至其情境交融之作，律句如“通宵诗思偏无月，数里徐州早见山。颓绿尚饶秋望美，片云如傲旅人间。”“溪水还留曾照影，樱花久作避人香。”绝句如《自写富春钓台》云：“打桨桐江看客星，四更趁月过烟汀。此中犹道先生在，才入芦花酒便醒。”《题画》云：昔年湖上看庐山，不到开花鼓棹还。收得空青入诗梦，水声长壬枕头间。”“粉本新翻戴鹿床，碧云摇曳竹间庄。故居忆在莲塘络，尽日杨花入草堂。”《淮上闻牧笛》云：“三两青牛起草间，牧童吹笛意萧闲。老来俱有归耕事，只作寻常画本看。”《张园双松图》云：”花开花落石头城，谁动伤今吊古情？镯有张园秋气足，都无人处作涛声。”皆耐人寻味。此外佳句如“风怀忏尽归逋峭，格律严中寓性情”，“屡解吾愁原过计，不经人觉始真情”，亦清真可诵，畏庐于诗，非深造，然世之敝精一世，专攻此道者，视之正恐未必有加。

三三、山阴俞恪士（明震）《觚庵诗》，于海藏、散原二派外，独出机杼，自成一宗。其诗初学钱仲文，后由简斋以规杜，淡远幽深，清神镯往。惟变态无多，出笔不广，是其病耳。全集中写景之作称最工，律句如“新霁钤声活，晨炊松叶香。片云驻灵石，一鸟答忪篁。”“入谷窥天近，因忪坐雨深。秋蝉悲旦暮，山鸟课啃阴。”皆深得仲文三昧。五古佳语如“湿雾散蒙蒙，凫雁静不翔。”“层台吐曙鲜，大星没城头。”“破晓一禽鸣，阴阴树如浴。朝霞犹未升，但觉天微绿。孤花谁与春？幽人梦遥属。”“一树尚残照，雨过南山南。月出天水分，始知风露酣。”“石骨敛春容，怒立拒奔马。披霜万叶黄，背日一峰赭。入寺不知门，雾湿钟声哑。梯树引泉根，冷冷堕檐瓦。蹑足出丛薄，豁然露平野。残阳淡淡收。飞鸟悠悠下。”“远望烟中山，秀列如屏奁。近山失山态，历乱沙石兼。俯听云有声，怒挟虎豹潜。巨浸俨其上，数峰青露尖。须臾辨天色，一一排牙签。人从树秒行，鱼贯穿水帘。水声去复返，岩底嘶渐渐。万窍各自悲，余响穷微纤。”“月黑树蒙茸，惊鸦入窗里。团团一山雾，江势来不已。外灯忽明，舳胪走千里。”“江山不满眼，万荷补其隙。初花弄光影，颠倒一湖叶。繁声疑雨来，微凉散空阔。”“乱星倒山影，浸入碧玉壶。三潭风露香。缥缈化人居。佛灯影荷盖，桥语惊河鱼。奇石鬼皴面，黄柳萤悬珠。翼翼三角亭，一暝收全湖。”“卧闻菰蒲声，疏棂觉风入。灭烛延曙光，荷边有微月。湿萤飞渐稀，阴阴一湖白。”“石佛垂古眉，披烟露寒胫。滉瀁洞牖开，幽极得鸟敬。掩开千层云，破寂一声磬。”“谷口渐通樵，人家枕斜日。春风入云隙，炊烟相与白。”“鱼贯出层岚，帽檐欹晓日。尹哑答鸟声，风舆坐超忽。直上穷如，下临诧奇绝，云与石争山，怒泉抵其隙，回风一震荡，乔林溅飞沫，危侨通两崖，板锁见气力。”空灵高秀，自苦吟中得之，与貌为平淡者不同。

三四、觚庵度陇诸诗，高抗浏亮，海藏所谓得杜味者，如《宿新安县示子言》句云：“车马乱流渡，隐隐如浮岂。莫吊古战场，中原事朱已。风起远天黄，落日淡如水。”《行土峡中抵会宁行馆次子言原韵》句云：“悬车下绝壁，浊流倏弥漫。飞鸟到来深，颓云匿不散，槎牙生地穴，破碎撑霄汉。仰望白日下，俯穿泥没。车从涧底行，心与悬岩乱。出险眼渐明，停鞭指行馆。”《阌县宿黄河堤岸》句云：“麦陇叠成梯，层层如划簪。其颠平如掌，山态不可寻。”又云：“沈忧斗靡丽，厌作东南人。此行人莽苍，反觉眼底新。”《月夜登兰州城楼望黄河隔岸诸山》句云：“门中望黄河，满目金破碎。沙堤不受月，因水得明晦。城影落山腰，雁声出云背。三更天宇高，七月贱暑退。树动风无声，坐久得秋态。”《渡黄河西岸行万山中》句云：“积土如穹庐，垒石如夏屋。落日如车轮，奔驰入荒谷。风含万里声，草无一寸绿。”又云：“昆仑西来脉，矫若龙蛇伏。积气尽东趋，尾闾成大陆。神功不到处，留此洪荒局。”《宿凉州》句云：“地远古愁多，草枯残垒在。天山一线脉，盘旋走关内。流泉满驰道，千里有灌溉。巍然古重镇，四郊如拥戴。风吹大月来，南山忽沈晦。莽芥天无根，静与长城对。”《大雪登乌稍岭》句云：“昨夜雪嵯峨，长城万峰聚。眩光鸟雀静，构相龙虎踞。Лヴ露字隙，是水湍行处。东水奔黄河，西水穿沙去。”《泛黄河自宁夏达包头镇舟行杂咏》句云：“穷边飞鸟尽，残月大河横。”“岸蚀沙能语，云开风有形。”“杂树自生灭，河流时往还。毡庐寒暑共，国界有无间。”“梦悬青冢影，风有黑河声。”诸诗句浩瀚泱漭，真得江山之助矣。

三五、陈仁先（曾寿）《苍虬阁诗》为陈郑后一名家，其诗不专学宋人，致力于玉溪甚深，故出语皆清深高朗，无时人犷悍之气，实造古人极至之域。散原序其集，至称“比世有仁先，遂使余与太夷之诗，或皆不免为伧父”云云，可谓推崇备至。《苍虬阁诗》之声价，亦从可知矣。

三六、仁先写景之作，颇能造境，有孤云野鹤、独往独来之慨。古诗佳语如《天宁寺听松》句云：“斜阳布满地，雷雨忽在颠。仰看四寥，声出双松间。属耳倏已远，飞度万壑泉。”又云：“抑屈寻丈地，开阖成诸天。落落孤直胸，同荡生高寒。提挈四天下，度人太古年。”《次韵治芗观落日》句云：“胜游忆焦山，抬级绝止。明霞开镜奁，秋潋桃花水。楼台拥烟鬟，金碧射眸子。天人纱裳，舒卷一千里。”又云：“间君观落日，立马井关止。独凭天下脊，俯视衣带水。一线走金蛇，绝倒龙门子。天风一裴回，回荡九万里。缬眼射寒光，太古雪不圮。云幻两三峰，全晋作旖旎。禹力不到处，金轮下无底。”《大雨后同石钦至云林寺》句云：“上山瀑流碍舆行，寺门未入风涛声。转桥冲跃玉龙横，九天派落千雷霆。阴厓陡起万佛撑，树不识春何代青。下漏日色变幽荧，彻晶喷雪寒目睛。径深憩亭俯澄泓，上方潜洄下震惊。偶与石斗波澜成，本来渊默非不平。”《南湖晦夜寄怀散原先生》句云：“湿萤乱开阖，山影霾半期。睑喁间格磔，杂沓喧荷蒲。宵沉潜蛰作，万窍争号呼。长飚忽飘卷，飒若幽灵趋。”《将至金陵视散原先生过镇江观落日作》句云：“金焦于我岂有私，每过常逢夕阳好。梦中留庵曾独往，欲说前生仍缥渺。贪看落照一孤僧，片念微差堕尘扰。流浪多生无畔岸，偶对江山愁皎皎。”《夜过镇江》句云：“大千尘界曙钟声，第一江山残月色。烟树微茫了非梦，鱼龙浩渺喧仍寂。羌无陈迹影兴亡，只有空明出寒碧。”《湖上杂诗》句云：“坚冰一夕至，水天皆若醒。阴湖晚逾白，浮岚敛纯青。寒云泄莽荡，大岳垂真形。”又云：“侵窗玉虬肥，隔帐明寒寤。飘花本无心，而与妙香住。”《二月二十一日雨中奉母游七里泷》句云：“天然大青绿，画稿芟荒寒。我来春雨中，白云正未闲。连环锁碧流，上扃白玉关。蒙蒙入瓮底，舟外无人寰。”《雨宿昭明寺赋呈同人》句云：“晚投下院鸦噪林，晨蹑层峰蚁旋磨。荡胸云海空复空，夹道曾无松一个，出没腾影飘忽，作鳞之而一瞥过。”提挈名象，养空而游，无怪散原之俯首也。

三七、仁先七律，能熔铸义山、山谷于一炉，而独辟一淡远深郁之境界。佳句如“苍崖终古收残照，碧树前宵送晚春。”“语不分明宗国事，意何凄怆百年哀。”“事与生来知未了，吾先我丧欲何存。”“四海惊尘多难日，百年清夜独醒时。”“远寺分钟侵客枕，晓寒连海冻瓶花。”“秋衣野水闲凫梦，瘦杖寒山落叶心。”“殿裹乌云犹耸日，松翻急雨未全龙。”“乱鸦脱叶参差暮，单雁重云夹带秋。”“山月常看杯引满，忪风不为世悲哀。”“临流妻鹭同闲影，过雨寒花笑独来。”“分耀同光一星在，有香无影万荷空。”“百年何事酬良夜？微念生凉自好风。”“坐深潭影闲云过，望浅秋晖暮气凉。”“落日千峰横紫翠，中流一叶在虚空。”“突峰汹涌长遮日，迥殿深冥欲上灯。”“难答生成何敢死，暂稽蜕委已无身。”“出壁虬枝兼石大，裹身龙气压天低。”“无住奔泉先我去，孤飞大月逐峰来。”“清寒一往终甘古，劳转多生记此回。”“劳生留味余灯幌，凉讯牵怀剩菊畦。”“心寒未灭余灯影，愁断仍回挟雨声。”“玉成古有寒无价，行意今余笔可持。”淡语令人意远，苦语令人肠回。全首极工者，《湖斋坐雨》云：“隐几青山时有无，卷帘终日对跳珠。瀑声穿竹到深枕，雨气逼花香半湖。剥啄惟应书远至，宫商不断鸟相呼。欲传归客沈冥意，写奇南堂水墨图。”《观瀑亭》云：“百丈飞泉挂一亭，岩栏危坐俯青冥。松身独表诸天白，石气寒嘘太古青。涧草无心来鸟啄，梵潮如梦起龙腥。元坛真宰愁何事？氵翁涌炉香会百灵。”上首一气浑成，有水流云在之境。下首气撼山岳，声调尤为镗。《河坪上冢》云：“独来云物益凄其，孤愤惟应地下知。跬步灰心犹忍事，残生求志恐无期。霜干野草回荣易，风蓄寒松欲静迟。水远山重更回首，魂伤眼冷不多时。”散原评云：“深挚语读之动魄。”《黄州江干旅夜》云：“崩岸村移感旧经，荒江独夜酒微醒。万端空后观忧患，结念孤时赘影形。霜气穿篷灯，角声挟浪月冥冥。天亲回首余杯上，陌路逢人泪自零。”散原评云：“构象窈冥，如奏哀弦，如听孤唳。”是皆造律诗之极则者。其《题看云楼觅句图》句云：“霭霭空中晖，目注若有领。变灭无端倪，一字天地准。”可以自状其龋ǔ之高，构思之邃。

三八、近代为海藏一派诗者最多，号称闽派。然惟李拔可为最工，《石遗室诗话》以为最早为海藏楼者。大抵精思健笔，深刻简炼。律句如“秋老叶声时作雨，夜寒海气易成云。”“不棼始觉多余暇，深闭犹能远所憎。”“月寒水影微妨路，风远歌声细出林。”“闲昧饱谙忘有我，孤怀旋转入思乡。”“酒倦伤春人易睡，楼高近海画多寒。”“湖光收暖将成雨，梅气盘空半作云。”“松声自养山中静，石气难消雪后寒。”“断塔仰字犹射日，古泉入定不生湍。”皆精警。

三九、拔可《天平山看红叶》句云：“有石皆能峰，无云不藏寺。交阴苍玉佩，倒影赤霞帔。”《由灵峰至灵岩遂游大龙湫沿路有作》句云：“谷吞喧始敛，石斗溅逾沸。虽淹虹日彩，尽泄草木气。”刻画山水。语绝锤炼。

四○、近代江西诗家。陈散原后，最负盛名者，推夏剑丞。其诗并不学山谷，而为宛陵之清苦。剑丞《湖上》句云：“世纷到湖山，峥嵘自苍碧。嗟我四十年，双鬓已斑白。梦巾见林逋，待我孤山石。梅鹤了不避，知是主人客。”又云：“西湖三面山，清景诗难摹。谁能一笔画，写此湖山图？出郭惊湖光，但恨才思输。西子自持镜，方不爽厘铢。”又云：“西湖为佛国，众峰如莲花。南山对北山，钟声晚相。浮圆千尺影，倒水日已斜。清风生皓月，何处容夜叉？”寥寥数笔，足为西子写真。

四一、王静庵先生《咏史》二十首，议论奇辟，为先生壮岁之作，集中失收。兹录其四首：“两条云岭摩天出，九曲黄河绕地回。自是当年游牧地，有人曾号伏羲来。”“澶漫江淮万里春。九黎未格又苗民。即今结穷山裹，此是江南旧主人。”“西域纵横尽百城，张陈远略逊甘英。千秋壮观君知否，黑海东头望大秦”。“北临洛水拜陵园，奉表迁都大羲存。纵使暮年终作贼，江东那更有桓温？”自是第一流人吐属。

四二、静庵《梦得东轩老人书醒而有作》起四句云：“弥天海日翁，驭气归混茫，天上信差乐，且莫睨旧乡。”极郁勃苍凉之致，惜全首不称。

四三、颐和园诗，王静庵一首外，就余所见，尚有张怀奇、饶智元、张鹏—、吴之英诸家所作。张怀奇作最工，诈于戊戍、庚子间事，可补静庵所略，兹录之：“朱甍天际集凤凰，九成避暑离宫凉。御龙河母升云上，王阶琼树凋秋霜。圆明园火颐和起，西控都门五十里。闻说銮舆送内家，惯看禁马驰中使。云栏月榭似南朝，斑扇当楼拥百僚。六曲屏风云母饰，九间殿柱水晶雕。凤亭回护仙霞紫，昆明池馆巢翡翠、年高礼佛爱山庄，春老役灵移海市。碧水潆回绕画廊，新荷五月出池塘。中书奉诏趋偏殿，学士承恩侍尚方。月满桂花珠露重，龙涎细御炉供。玉勒还宫正赐宣，金返跸谁陪从？鹰犬年年进九重，度支计画仰司农。徒闻邓后裁方贡，又见汤官索岁供。殇帝宾天安帝继，三朝耆旧知开济。玉佩临云帝座高，珠帘掩月天颜荠。花烂长秋风递香，绛霄赤凤正当阳。安知少子春秋富，但觉中兴日月长。忧国杜根甘不敬，上书夜半谋归政。宫中衣带泪痕多，殿上缣囊膏血迸。外镇先知举事难，反将密计告中官。内廷宰相亲迎旨，东市英豪痛毁冠。君王微失慈亲意，奸邪乘间窥神器。流毒天骄济北王，养癣计拙关西史。痛哭潢池盗弄兵，豺狼当道白也横。赤眉米贼倾畿辅，碧眼胡儿入禁城。辇毂仓皇深夜走，郊甸饥民不如狗。寝殿空虚战士屯，雄关艰险将军守。从此阿房付劫灰，羌兵麦饭烧花柳。日落虫飞蝙蝠群，台崩草长狐狸薮。荆棘铜驼倒殿门，途穷贺监泣荒村。官家弃国余双阙，大府勤王望九阍。华阴道远诏西幸，天帝回銮泥首请。辇路生禾思故宫，山家献麦悲新饼。归车卷幕过天街，不见当年旧馆娃。杨柳枝疏牵别院，梧桐叶落响空阶。城头仿佛鸣笳吹，耿耿星河宵不寐。对镜黄门话昔愁，凭栏白发流孤泪。凉月无情照凤楼，清秋燕子不胜愁。重来传旨征方物，依旧通泉筑御沟。沉吟五十年前事，太平谁定乱难致？一条祸水出萧墙，十丈妖星流大地，天津桥上望君门，绝世聪明履至尊。何必金珠藏大内，枉将财赋竭中原。下方疮凄蒿目，锐意还教兴土木，春梦绵绵醒绿蕉，秋风瑟瑟催黄竹。墙头细柳漾宫烟，小候鹄立拖鱼玉。衣监停傅冷翠裘，谏章空债残红烛。双引湖龙天上游，名园云物冷千秋。鹂梭线锦开宫树，蛛网垂丝玉钩。秉笔词人诗作史，兵戈逃出乱中死。酿祸传闻亲贵臣，弄权忆得中常侍。宜凛冰渊一片心，防淫《无逸》意何深。和熹欲法女中圣，崇俭皇家第一箴。”诗盖作于西太后、光绪已死之俊，清亡之前，一结盖告诫隆裕太后也。诗中于举民事多污蔑之词，旧时文人多如此，不足怪。

四四、近时吴下诗人，金松岑（天羽）独为巨擘，才调纵横，自不易及。海藏以“无所不能、无所不敢”许之，恰如其分。《天放楼》一集，杰构至多。如《田家新乐府》、《红苹曲》、《都踊歌》、《登仙谣》、《金阊行》、《嵩山高》、《题梅芬抚剑图》、《黄山歌》、《虫天新乐府》等，皆必传之作。松岑好山水游，其纪游之诗，大抵自明远、嘉州、长吉、义山诸家得力而来，而以太白、昌黎之气势御之，于近代则颇濡染于何子贞、袁爽秋二家。如《七星岩亦名何岩》、《于潜道小望天目山出云作歌》、《黄山歌》、《云水洞》篇俱夺胎于《东洲草堂》、《渐西村人》两集，明眼人自能辨之。其他大量庐山、长城、黄山、普陀、蜀滇游诗，皆奇境独辟。

四五、铅山胡朝梁，学诗于陈散原，治宋诗，浸淫于宛陵、后山之间。京师所居庐，四壁尽张海内名贤诗翰，号曰“诗庐”。所著《诗庐诗草》，瘦硬隽深，精气内敛。惟洪声广局，集中少见，近人学宋之通病也。兹录其《岁暮杂诗》数首：“黄犬汝何来？毋亦为饥驱？瘦骨托馋吻，首尾才尺余。灶妪鞭逐之，忍痛声呜呜。无已听其饿，饿不出庖厨。邻家小花犬，短鼻气象粗。遣童抱送来，举室争迎呼。喜新益薄故，有食不得俱。黄犬当门卧，终日腹空虚。花大饱食去，曾不少恋余。物情不可测，爱憎空纷如。”又云：“方春买鸡雏，千钱可十数。扑簌地上行，雄雌相奔赴。彼雄啼声低，英气固已具。无何毛羽丰，渐复壮音吐。时时有割烹，忄官々无恐怖。所余犹四雌，入室烦儿驱。客来具鸡黍，忽乃代以惊。临食知为绐，颇用责仆妪。曰有卵可探，窠必日再顾。主翁岂于此，而不加宠遇？闻言还自责，诚不知世务。雁以能鸣生，庄生得其趣。”又云：“证父未为直，誉儿宁非妄。吾家之长男，要为天所贶。一频九死，五岁称俊壮。始能举跬步，约略名物状。毁齿诵书篇，十九能无忘。口受亻去卢文，清婉鸟弄吭。每效黉舍儿，出入杂歌唱。客来小垂手，既去巧相况。政赖慰眼前，时复加膝上。公卿亦等闲，愚鲁殊不妨。儿其记吾言，吾不视儿诳。”又云：“丈夫爱少子，无乃甚妇人？人间更何物？夺此天伦亲。阿华我娇儿，堕地才三年。顽硕十倍兄，慧利亦过焉。腾腾气食牛，汹汹力追<兔>。生与北人习，吐语逼清辰。学得卖浆翁，高呼欺四邻。终朝啼声稀，有时间怒嗔。背人偷书诵，往往绝其编。又好翻墨池，拭之以衣巾。一岁犯此数，戒律徒虚申。母彳复巧为辞，谓可传青檀。吾家无长物，相守惟一贫。守贫在守拙，早慧宁儿贤。”又云：“举俗循汉腊，粗记甲子某。南街买果栗，北市沽鱼酒。东家报礼先，西邻投赠厚。纤悉丰啬间，斟酌施与受。兹事政非易，付幸有妇。我但拥书坐，兀兀当窗牖。冷眼看仆妪，奔凑恐失后。欢笑翻倍常，酒食恣饱取。苟活我正同，攘攘端为口。”俱生动可喜。

四六、阅吴江柳无忌所编《苏曼殊诗集》一过。曼殊工画善诗，通英法文字，名满海内外，章太炎屡推重之。然其诗除“春雨楼头尺八箫，何时归看浙江潮？芒鞋破钵无人识，踏过樱花第几桥。”“寒禽衰草伴愁颜，驻马垂杨望雪山。远远孤飞天际鹤，云峰珠海几时还？”一、二绝句，及“山斋饭罢浑无事，满钵擎来尽落花”断句外，多皮傅定庵靡靡之音。

四七、曼殊和尚诗，余向嫌其妖冶，然佳处亦不可没。七绝佳句如“袈裟点点疑樱办，半是脂痕半泪痕。”“轻风细雨红泥寺，不见僧归见燕归。”“逢君别有伤心在，且看寒梅未落花。”“我本将心向明月，谁知明月照沟渠。”皆风神绝世，柳亚子所称“却扇一顾，倾城无色”者是也。

四八、阅贵池刘逊甫（慎诒）《龙慧堂诗》，山山谷入杜韩，坚苍蕴藉，句法时时近散原。兹录其不似散原者。《暮春偕陶寿民游破山寺》二首云：“寺以双幢古，山仍曲径通。潭清松影定，殿午磬声空。劫火诗篇在，微尘佛性同。暂便人外赏，无意问青红。”“山气暖万绿，松阴人意寒。似关苍鹤唳，都作白龙蟠。云絮吹祠壁，风笙过石栏。老僧不管客，借榻数来看。”此逊甫就吾虞榷厘时所作也，颇静穆，不似他作之郁怒。《养菊叹》云：“所亲贻我菊十丛，远道飞挟青筠笼。亟加膏沐去束缚，横陈髹儿揩吟瞳。银狸拳手拥雪砌，绿凤么尾搴云穹。或如斑翅或蟹爪，（皆菊名）环而娱我态不同。客告养花宜有术，入盆以后天无功。粪泥古盎时燥润，露晨雨晦侦蛾虫。闭置阴房气不泄，亦戒久著晴廊烘。而予性疏忘冷暖，何能细碎为花佣。古称爱菊柴桑翁，放之篱下香蒙茸。不闻护视有如此，矫糅毋乃乖真衷。语犹未既客大笑，谓予执著非融通。陶翁于花意有，卯金盗位思黄农。读书亦不求甚解，无弦但抚七尺桐。今人视菊供近玩，非以奇兴追冥踪。譬诸造家始俭陋，子弟后出雅步工。瑜珥兰芽喜文饰，姆师爱护宜坛宫。世趋逸乐花亦尔，久失野性安房栊。盍讠番菊谱辨品种，愿花长好将子从。辩不胜客姑与饮，如如香色还真空。汲泉荐佛为花寿，花如有命甘霜风。”学韩而笔意稍粗纵。《洲局早起》句云：“残月蝇声动窗纸，开门野绿湿难干。人间初气今方得，物外冥踪晓更寒。”写晓景绝工。

四九、吾虞近百年诗人，沈石友（汝瑾）先生当为第一流。先生为余母从兄，少苦钝质，一日读《庄子》，心忽开，以后淹贯群籍。学诗寝馈于杜者三十年，乃上溯汉魏，下逮宋元，自玻╉廓，收束于半山、后山。晚岁爱读《离骚》、《国风》，变化精深，而学成矣。其诗归安杨藐翁称为“英绝领袖”，山阳徐遁翁则曰“飞仙剑侠”，翁文恭公谓其笔端有金刚杵。所著《鸣坚白斋诗存》十二卷，殁后，其至友吴昌硕刊之。先生有句云：“三千界尽伤心地，五百年无入眼诗。”其高自位置有如此。先生古诗功候深沉，气骨高古，短篇尤妙。兹举其真挚者。《食蟹》云：“稻熟蟹正肥，黄白脂满匡。夜膳恣大嚼，金爪夸潭塘。寸心触旧事，若蟹投沸汤。十一龄九月，母病入膏肓。煮蟹看我食，矮几移近床。谓儿须饱啖，母寿已不长。今宵见儿食，后食见难常。当时尚憨跳，有如蟹无肠。母言犹在耳，忽忽须鬓苍。持螯倏念及，恍在阿母旁。怆恻难下咽，风烛摇秋堂。”《儿啼行》云：“雄鸡未鸣星在天，儿啼一声惊我眠。推枕欲起止儿啼，语未出口心惨凄。儿无母，啼亦宜。西家小儿红锦衣，笑言哑哑坐母怀，否泰天地同一孩。待儿长大有家室，阿耶伤心发将白，泪垂到晓秋衾湿。”俱工于白描。《春草（时全陵成严）》云：“经霜根尚活，渐渐绿东风。欲占三江路，全迷六代宫。高低随地势，生死任天工。安得同萧艾，齐收药笼中？”《蛛》云：“晚晴高结纲，蚊蚋正喧喧。望里群蜚小，中央独坐尊。飘摇避风雨，笼络度晨昏。只恐饥鸟集，躯微不足吞。”皆借物讽刺时事之作，耐人寻味。七言律多老硬清劲，气骨有余而韵味不足。《中秋夜感赋》云：“衣沾残雨桂花阴，失侣愁看绕树禽，儿女更添多病累，江山常负远游心。已无人月同圆望，只办乾坤独立吟。记得十年前旧事，碧天如水听调琴。”此悼亡之作，芬芳悱恻，亦难得矣。七绝如《新秋读吴稼翁先生遗诗戏效其体》云：“后户临河易得鱼，薄醪粗饭乐闲居。敲门声怕催租吏，却是故人来借书。”“今日全消用世心，推窗卧看白云岑。孤吟自笑无人和，多买秋虫放绿阴。”《过徐士旧居》云：“无多花本尽摧残，苔绿荒池水亦乾，试问墙阴手栽竹，被人斫作晾衣竿。”“书堂易主浑忘姓，嫁妾生儿已合婚。多少悲凉身后事，更无人说独销魂。”皆饶意味。

五○、有清一代诗人，工七律者殆无过牧斋。牧斋近体芬芳悱恻，神矣圣矣，义山复生，无以加之。世因鄙薄其人，并及其诗，不知牧斋志事亦何可轻议。综其一生，身受党祸，名列贰臣，然其苦心忍志，退藏晦密，诗文中隐约可见。当甲申之变，牧斋已六十三岁。明年弘光亡。又明年正月为清礼部诗郎，至五月引疾归，其为清官仅五月耳。如果输心虏廷，热中富贵，则星如洪承畴辈，握大权，猎高位矣。况郑成功为牧斋门下士，海外消息，时通往来。时白茆江口，交通便捷，牧斋以外家颐氏之产，置红豆山庄，迹啸咏，人不措意，实则密使往来，传达消息，招募志士，调达军食，东南海上，恃为枢钥。六十五岁丙戌，江阴黄毓祺自舟山起师，牧斋使河东君至海上稿师。《秋兴》诗所云：“闺阁心悬海宇棋，每于方击欢悲。乍传南国长驰日，正是西窗对局时。”盖指此事。仁武伯姚志卓兵败图再起，牧斋助以资，《秋兴》诗注“姚神武先装五百罗汉，内子尽橐以资之，始成一军”者是也。明年丁亥，六十六岁，黄毓祺海上遇风，师船漂没，堕海救起，敝衣乞食而返，变姓名，避于泰州僧舍，为凤阳巡抚陈之龙所擒。牧斋因曾宿毓祺于家，且许助资招兵，三月晦日，遂被逮下江宁狱。河东君冒死从行，倾家营救，狱乃解。至六十八岁己丑，牧斋寓书桂林，上陈三局。瞿式耜以此书上奏，谓“谦益身在虏中，不忘本朝，忠驱义感，溢于楮墨之间”云云。然则牧斋志节，历久不渝，委曲求全，固不计一时之毁誉也。当时吕用晦、黄太冲、归玄恭、邓起西、吴孟举及松江嘉定诸遗老，皆志节坚贞，若稍异趣，必至割席，何肯往来亲昵，如家人兄弟然乎？牧斋诗云：“先祖岂知王氏腊，胡儿不解汉家春。”“南渡衣冠非故国，西湖烟水是清流。”言为心声，固不容伪为也。乾隆朝，深宫枢廷，必有窥见牧斋心事者，乃相与污辱之，使其耿耿孤忠，不传于后，吾乡金丈叔远（鹤冲）近为《牧斋年谱》，采辑遗闻，发扬隐痛，诚快事也。

五一、梅村《清凉山赞佛诗》，相传为顺治妃董鄂氏而作。或谓董鄂妃即冒巢民之姬人董小宛。然考清世祖入主燕京，年甫七龄；平定南疆，在顺治二年，年未及冠，而是时小宛年已近三十，断无以半老徐襄入充后宫之理。但世祖出家一事，流俗相承，言之凿凿，未必全无所因，特董鄂妃决非董小宛耳。牧斋《秋兴》云：“辫发胡姬学裹头，朝歌夜猎不知秋。可怜青冢孤魂恨，也是幽兰一烬愁。”盖亦咏此事也。屈翁山《大都宫词》云：“佳丽征南国，中官锦字宣。紫宫双凤入，秘殿百花然。卓女方新寡，冯妃是小怜。更闻乔补阙，愁断绿珠篇。”末二句似亦与此有关。惟卓女新寡，与小宛传说不合，岂指豫王福晋刘三秀乎？

五二、梅村作《圆圆曲》在吴三桂败灭前十年，故诗中未陈死。圆圆之死，传间异词。刘健《庭间录》谓清兵入南时，沅已先卒。番禺叶衍兰《秦淮八艳图咏圆圆小传》及钱塘陈文述《题赐卿后圆圆曲》七绝十首自注，则云清兵平云南，圆圆投莲花池死，即葬池旁寺中。孔龙章《金莲庵陈圆圆遗像诗册跋》则云清兵平滇时，圆圆实从玉林禅师在宏觉寺祝发，法名寂静，号玉庵。其葬地，叶衍兰、陈文述则云在莲花池旁，黎讷三《圣庵访陈圆圆遗像记》则云在昙花寺侧。盖易代之际，讳莫如深，其详不可得而考矣。阮赐卿《后圆圆曲》未见，近人剑川周中甫（锺岳）亦有此曲，其末段云：“昭武既亡军亦溃，昆明饮马多胡骑。吴宫籍没入官家，宠妾多归沙吒利。独有圆圆早见几，黄纟入道似玄机。未闻花蕊随王衍，又向唐宫舞绿衣。当日青楼奇女子，传名半为依名士。圆圆夫婿是侯王，倾国倾城著青史。往事沧桑三百年，可怜紫玉已成烟。昙花一现莲花落，苦踏蘼芜认墓田。”悱恻绵邈，居然悔村矣。

五三、张南皮诗与常熟字，各有千秋。二公办香，同属东坡，惜晚节与人家国事耳。南皮诗晚年尤工，其本事读者或未尽知，今略笺一二于此。《李文正故宅》云：“独乐园中花药荒，思贤重上读书堂。谁编元初年事？且喜诸郎尚有康。”按末句当指石曾而言。《故府》云：“秋梧故府剩荒烟，豪士销沈赋一篇。荆棘满城怜不了，厉人无暇替王怜。”按当指端邸诸人而言。《崇效寺观牡丹》绝句云：一夜狂风国艳残，东皇应是护持难。不堪重读元舆赋，如咽如悲只自看。”用唐文宗事影射德宗，使事可谓工切。《元稹》云：“贾谊多言绛灌伤，旧勋新进敢衡量。最怜轻薄元才子，操纵英雄绿野堂。”此诗为翟鸿机而言。

五四、南皮与常熟不相能，诗中屡见之，闻起因于殿斌末得第一人之故。（为仲渊夺去）南皮《误尽》四首，皆刺常熟而作。第二首云：“淮哗蜀乱毁藩篱，已是弓藏磬尽时。德寿才催临《禊帖》，阜陵又赏选唐诗。”此首刺常熟以颜字苏诗敦德宗也。第四首云：“兵食无筹治本疏，秀才酌古谕系吴。朱辛部爱龙川好，北固楼头一酒徒。”此首刺常熟用张季直诸人也，

五五、晚清诗人，黄公度最通达外事。光绪丙申冬，奉命使英。英政府以其为新加坡总领事时，有一事与英政府相左，至是赫德以赃污事谗之，遂改派使德。德人时方谋我胶州，惮公度来折其机牙，乃称英所拒绝之人，德亦不要。总理衙门屡与交涉无效，公度使德事遂罢。株守京师，情殊抑郁。《和沈子培同年韵》云：“荡荡门开翼不飞，九天为正有天知。鸩媒绝我言何巧，猿臂封侯数本蹄。缥缈三山信徐市，横纵六里听张仪。云中指点回车路，且任东风马耳吹。”《游仙词仍用沈乙庵韵》云：“玉宇扬麈海尽飞，丁宁无遣世人知，误移紫凤图难补，欲探青鸾足又蹄。恶水叠经鬼罗刹，散仙犹讠羽汉官仪。《思归送远》天风曲，遥听红墙玉笛吹。”皆感此事而作。

五六、光绪戊戌春，公度以病解湖南按察使任。三月，以三品京堂候补充出使日本大臣。由帝特简，三诏敦促，有“无论行抵何处，著张之洞、陈宝箴传令，瓒程迅速来京”之谕。然公度以久病，未能遽就道。到上海，病益亟，乃乞归。奉旨俞允。八月政变作，或奏康、梁尚匿公度处，盖因其藏匿日本使馆而误传也。有旨命两江总督查看，上海道蔡和甫张大其事，派兵二百名围守，捧枪鹄立，若临大敌。然公度所居，本上海道公所，且当时康已在香港矣。公度《己亥杂诗》所云“案头英荡门前戟，岂有覆庾冰”者，即指此。使事极工切。时寓沪西人，不知为所犯何事，惧公度蹈不测，有日夜逾垣，效黄衫客之所为者，卒被逐退。（全丈松岑为余言。）时袁昶方在总理衙门行走，为密言于枢部，力为剖白，且谓万不可再事钧求，致成党祸。会外人亦以为请，遂得旨放归。缇骑绕公度室者凡两日云。

五七、公度七古《度辽将军歌》为集中压卷之作，余前已举之。案“度辽将军”之印，系苏州徐翰卿（熙）得之于吴硕处，以献吴大征。大澂大喜，以为万里封侯兆也，遂慷慨请缨出关，而不知此印实昌硕所伪铸也。（蒋丈志范为余言。）大澂于光绪十一年赴吉，与俄国使臣会勘边界俄旧占黑顶子地，往返商榷，卒归于我，为立界以清疆域争，以图们江出口之地，作中俄公共海口。议虽未行，而从此中国船出入图们江者，可不复向俄官领照。乃立铜柱于中俄交界处，自书大篆，勒铭其上曰：“疆域有表国有维，此柱可立不可移。”是亦清史常之勋绩矣。公度《度辽将军歌》中所云“铜住铭功白马盟”，盖即指此。古层冰笺曰：“光绪辛巳间，吴大澂为延吉荒务督办时，尝奉命会勘中、俄、韩国界。至丁亥，复与珲春副都统依克唐阿与俄使特派员巴拉诺夫，会同勘明图们江界址，立有界碑十处。碑文用‘华夏金汤固，河由带砺长’十字”云云。古氏此笺，以界碑当铜柱，大误。甚矣笺诗之不易也。古氏《黄公度先生诗笺》三卷，谬陋处至多，余《人境庐诗草笺注》十一卷，皆纠正之矣。

五八、同治初，慈禧后以迅雷不及掩耳手段，诛载垣、端华、肃顺三人。肃顺有治才，专朝柄，延揽文士，如王壬秋、高百足，皆其门客。咸丰十年七月，英法联军入寇，肃顺方以协办大学士兼步军统须，与载垣、端华同劝帝举木兰秋之典，巡幸热河。十一年秋七月，帝病大渐，召载垣等受遗诏，立皇太子。帝崩，肃顺护送梓宫回京，而慈禧挟少帝间道旋跸，载垣、瑞华扈从，至京而三人皆伏诛。薛福成《记咸丰季年载垣、端华、肃顺之伏诛》一文中，记此事至详，传者谓肃顺平时曾劝咸丰帝诛慈禧，以绝后患，帝韪之而未行。故慈禧恨肃顺深，非杀之不足以泄愤也。至于肃顺政绩，亦有足多者。薛氏之文，但暴其恶，全没其功，非信史矣。归安杨见山（岘）《迟鸿轩诗集》中有《长白山》乐府一首，为端华、肃顺而作，扬抑处较惬人意。其誉曾国藩镇压太平天国革命为“中兴功”，自是出于反动立场。诗曰：“高高长白山，其上与天连。不知何星宿，谪降自何年？二十羽林郎，三十贰司农。四十授亚相，亻暴直何舂容。阿兄执金吾，尊于淮南王。毒她翼而飞，势欲吞太阳。相君宅潭潭，潭潭谁敢窥？前门列千戟，后门屯万脂。金银与珠玉，狼借白玉墀，尚书前报谒，伛偻而次且。阍者久伸起，名纸传进迟。谓当明更来，相君方围棋。九卿候白事，过午颇徂饥。相君徐传语，且各归所司。九卿默无声，临去颜忸怩。相君有密启，至尊领其颐。外人不得闻，惟有阿兄知。至尊小不怿，中使绸绎来。趣召相君来，数语天颜开。相君小不怿，中使绸绎来。不如阿兄来，数语春风胎。尚书称门下，拜跽自通名。九卿伏道旁，门下之门生。其余外节镇，与仆隶弟兄。权位之所熏，生死在启齿。目沐至尊生，夕触相君死。是时海水飞。东南血战始。军书急于火，昔昔数眠起。明诏不暇答，全凭相君旨。相君才矜隆，天下待料理。蛇豕亻占我郡，城郭弃如毁。至尊问相君，相君但曰唯。犬羊薄我郊，距京不尺咫。相君骑马出，出国门逝矣。峨峨铁桂冠，白简奉当胸。一一讦发之，上叫天九重。九重抑何近，有耳耳不聋，严谴一纸下，番儿银铛汹。阿兄顾相君，我奚负至尊？至尊竟负我，我死冤载盆。相君顾阿兄，咄汝大蠢愚。假令我言售，宁遽身首殊。先取阿兄至，毕命三尺绳。相君磔西市，血肉饱鸢鹰。相君宅潭潭，官印横斜封。向者不敢窥，今者扌蹇蒿蓬。金银与珠玉，籍没无零畸。秽不入尚方，绐赐边庭儿。达官走相避，怕累汗被。二十羽林郎，三十贰司农。四个授亚相，亻暴直何舂容。阿兄执金吾，尊于淮南王。何物翼而飞？乃欲吞太阳。太阳烧口热，于何不受创。行路长叹息，慎勿相君如。得势锦上花，失势釜底鱼。君子恶下流，众恶皆归焉。当其据宠时，宁乏一节贤。南阳《出师表》，忮者十百千。盈邦集大议，一鸣百尧颠。犹恃相君能，只手为转圜。伟此中兴功，名已绘凌烟。旷恩独不蒙，巨奸实欺天。欺人尚速戾，欺天戾谁前？爰书一朝定，九鼎妥不偏。请看长白山，佳气仍青<干谷>。”此诗学古乐府《孔雀东南飞》，可与王州《袁江流》乐府抗手。

五九、舅祖翁松弹，自戊戌放归后，即闭门不出。初居西门外锦峰别墅，有依绿草堂、延爽山房诸胜。余十五、六岁时，读书于此，今则其地已易何姓矣。公居此不久，嫌近城市，移居白鸽峰。时往相见者，余姑丈俞孝廉金门（钟銮），亦即公之甥也。公有时入城，访我祖母于隐仙街老屋。布衣芒履，曳杖步行。路人或识之者，则遥指曰：此翁相国也。人谓公荐举南海，有“才胜臣十倍”之语。实不尽然。政变以前，金门姑丈在京师，公即诫以不可近南海，谓其心术不正。此事姑丈亲为予言之。外间所传，不免捕风捉影。今公《日记》俱在，可覆按也。公于诗非专门，然清隽无俗韵，风恪转高于南皮。七绝最妙，多兴萧寥之作，略诠于此。《出宿一台回首黯然》云：“风帆一片傍山行，滚滚长江泻不平。传语蛟龙莫作怪，老天惯听怒涛声。”感群小之相厄，郁怒之声，如在纸上。《叠前韵题陈章侯博古碑刻本》云：“披发行吟楚大夫，不堪羸病耍奴。箧中图书捐都尽，卖到《长江万里图》。”《题载文节画扇》云：“愈涩愈生笔愈灵，当年妙语我曾聆。可怜十月江南景，一角残山分外青。”《题蒋文肃画花卉卷》云：“矮纸曾题字数行，旁人怪我语苍凉。湖山自是幽人福，漫与前贤并较量。（戊戌二月得公画卷，与此适同。余诗有‘荣枯开落原无定，才了官书己白头’之句。迨四月放归，若为之兆云。”）《临吴渔山真迹》云：“二百年来有后生，庙堂拜疏乞归耕。尖风凉雨秋如此，谁识挑灯作画情？”《临倪文正画》二绝句云：“要典焚残士路清，一篇党论太分明。相公煞费推挤力，破帽骑驴了此生。”“逐客偏蒙诏语温，论兵筹饷已无门。萧寥数笔云林画，中有忧时血泪痕。”明担当和尚句云：“不待西风摇落尽，笔尖动处有秋声。”似为松禅咏。凄楚之音，不堪卒读。荆公、玉局，共怀抱于千载之上尔。

六○、松禅七律，余最喜其“尖风冷月无边相，瘦竹孤花未易才”一联，可括近贤诗境。

六一、蒋丈志范（元庆）言平生所接海内名流健谈者四人，一为沈乙庵，一为江叔海，一为费屺怀，一为我家伯父念劬公使。乙庵不修边幅，衣眼垢腻满积，对客且谈且涕唾，清言娓娓，终日不倦，真名土风流也。其学术自群经、诸史、道藏、佛典、边徼、地理、诗词、杂艺，无一不造精微，以性不好名，不自表衤暴，世但知其为书家、为诗人而已。然即以诗论，亦属第一流，晚清名家，无能驾其上者。近人林庚白作诗话，乃譬之为“鸠盘荼故为搔头弄姿”云云，是真所谓蚍蜉撼大树，可笑不自量也。

六二、《海藏楼诗》，时有涉及梅花者，大半感金月梅而发。金月梅者，一坤伶，海藏曾狎之，月梅乞委身焉。海藏以在仕途，不愿纳优伶为妾，致干清议，且又无力作金屋之藏，乃坚辞之。月梅则斥罗绮，服荆布，矢与海藏同甘苦，乃赁庑同妻焉。月梅虽力事撙节，然夙昔习于奢靡，海藏不能给，月梅终不言去。既而海藏终与之绝。其绝之也，实爱之深也。月梅之女名少梅，亦成名菊部。或曰实海藏所生，则莫可征信矣。

六三、慈禧当国时，李莲英与荣禄、刚毅，谀媚弄权，蠹政败国。朝野上下，敢怒而不敢言。其能伸正义以相弹劾，寒奸雄之胆者，我乡沈北山编修“三凶”一疏是也。北山为前江苏清乡督办沈同午之叔，初名棣，字诵棠，号北山。十五补弟子员。光绪癸巳，应试北闱，更名鹏。明年成进士，为翰林院庶吉土，散馆授编修。戊戌政变以后，常恨荣、刚、李三人横互市朝，势焰炙手，于是有“三凶”之疏，是岁光绪己亥也。清制编修不得迳上书，请掌院代奏。掌院徐桐不许，跪请者再，至流涕，竟却之。北山志不遂，回至天津，将折稿投载《国闻报》。此疏一出，直声震天下。同乡京官皆惧祸，（翁氏一门尤甚。）劝北山南归。未一月，传旨革职，并下府监。逮捕时，北山方筵饮戚家，会捕至，伪传某令言谈密事。北山知事发，轩轩大笑，从容整衣而行。下狱后狂歌赋诗，或蘸墨书擘窠大字。万国公法，国事把可以任他国保护。各国公使闻之，倩人转达，请予保护。北山瞠目答曰：中国人安借外国人之保护耶？挥之去。此与谭嗣同等被逮时却某公使保护一事，如出一辙，见中国未尝无人也。后联军入寇时，两宫西狩，荣禄随行。时樊增祥为荣幕客，乡人有与增祥交善者，其转求于荣。荣求之于太后，太后意未决。乡人乃请两江总督刘坤一专折上奏求释，荣再求之，北山乃得放归。居北郭家祠，历三寒暑。先是，北山连捷南宫，就婚郡小费氏，大族也。（费念慈之女）结缡后，其夫人不安于室，悦一优伶，竟偕逃。至是北山国难家忧，交迫于胸，而狂疾作矣。宣统己西秋七月，殁于族兄濂家。《三凶》之疏，洋洋万言，盖由北山授意，而张丈隐（鸿）为之润色以成者也。（此事外人不知，隐丈规为余言之。）北山既殁，邑人徐虹隐（兆玮）编修集义山诗以哭之，几十首，天衣无缝，北山得此为不死矣。诗曰：“不死翻相误，如君事者稀。脱身离虎口，含泪坐鸳机。早岁乖投刺，无家与寄衣。江间风暂定，迢递送斜晖。”“沈约只能瘦，安仁复悼亡。别离真不那，名誉底相伤？宫掖方为蛊，仙票发近狂。女萝闭山鬼，幽室竟伥伥。”“万古山空碧，寒松实挺生。那修直谏草，安有大横庚？鹤怨朝还望，猿哀梦易惊。湘波无限泪，几欲是吞声。”“远别长于死，殷忧动即来。深知狱吏贵，非独路人哀。客鬓行如此，山樽亦可开。心知两愁绝，惟有冷于灰。”“玉辇望南斗，何尝忘叫阍。中台终恶直，九折幸回轩。俗态虽多累，幽芳谁与论？却将波浪眼，一洒问乾坤。”“薄俗谁其激？天生名品高。哀同庾开府，赋续楚《离骚》。长养三清境，摩挲七宝刀。悲哉堕世网，一为戒波涛。”“不见嫦娥影，芙蓉湖上头。歌成犹未唱，恨久欲难收。中道分宫征，华筵惨去留。良宵一寸艳，回照下帏羞。”“系滞喧人望，端忧复至今。朝争屈原草，杵冷女Ч砧。拯溺休规步，耽书或类淫。欲陈劳者曲，遥妒已先深。”“彼美回清镜，无谁荐直言。即时贤路辟，实有谏书存。寇盗缠三辅，星河堕故园。从诗得何报，来别败兰荪。”“浩荡天池路，谁其敢射鲸？空间迁贾谊，始悔用庞萌。辽鹤迷苍壑，湘兰怨紫茎。平生有游旧，眉细最分明。”

六四、清季有为诗咏刚毅者云：“帝降为王舜禹惊，皋陶（读作桃）屡唤不应声。将才新得黄天霸，奸党能除翁叔平。一字谁能争瘦死？万民可惜不耶生。功名鼎盛黄巾起，师弟师兄保大清。”兹为之注，庶后有考焉。首句者，谓刚在枢廷，言及尧，必曰“尧王”。舅祖翁文恭公闻之，冷嘲之曰：三皂五帝，人所共知，子良不必及之。刚时尚不悟，归询诸幕友，乃恍然，而深恨之。次语谓刚在刑部大堂，尝与司官谈，每云：仆自刑部出身，诸君固可效法，即尧王、舜王时有皋陶（桃）者，亦可为诸君师。众皆匿笑而退，以其读“陶”为“桃”也。三语人谓刚曾于太后前力保龙殿扬为将才，且云此人叫为奴才之黄天霸。退朝，荣禄调之曰：原来子良是一配角儿。因《施公案》诸戏，皆以黄天霸为正角，施不全为配角也。四句谓与文恭深仇，目为奸党，虽以帝师，竟受管束。五句谓刚读“瘐死”为“瘦死”，六句读“聊生”为“耶生”，皆当筵对客语也。七、六两语谓庚子拳变，刚亦祸首之一也。国家将亡，必有妖孽，余故详著之。未知后之视今，亦犹今之视昔否耳？

六五、文恭舅祖于殁前一月时，其鸽峰丙舍，有一楼，公常所起居也。一日，忽告其仆曰：汝往楼上，视吾所常坐之倚上，有一人，非释非道，兀坐不动，何也？仆视之，无所见，覆告无人。公遂携仆视之，曰：此人现在，汝辈何不见之？后隔数日，疾作，病中犹时时指点其人仍在云。临终时，忽命仆烹茶进客，云有二客来，其实无有也。仆姑如命，取茶置桌上。公怒曰：桌上有二灯笼，汝等何置茶于灯侧乎？叱易之。未几而卒。公临终绝句云：“六十年来事，凄凉到盖棺。不将两行泪，轻为汝曹弹。”凄楚之音，不忍卒读也。

六六、曾于一抄本明野史后，见纪事一则，不知为何人。其中事迹，当系目击，故录之：“清顺治十一年甲午正月，海船数百，溯流而上。十三日，抵镇江，泊金山。明大帅张明振、刘孔昭及史某也。二十日，明振等白衣方巾登山，从者五百人，寺僧募化，明振曰：大兵到此，秋毫不扰，得福多矣，尚思化乎？僧曰：此明山也。（明本作‘名’，以音同，借明作名。）明振助米十石，盐十担。书簿云：张某到此，大兵不得侵扰，徘徊半日乃下。次日纱帧、青袍、角带，复登山，向东南遥祭孝陵，泣下г襟。设蘸三日，题诗金山曰：‘十年横海一孤臣，佳气锺山望里真。鹑首义旗方出楚，燕云羽檄已通闽。王师桴鼓心肝噎，父老壶浆涕泪亲。南望孝陵兵缟素，会看大纛捣龙津。’前云：‘予以接济秦藩，帅泊金山，遥拜孝陵，有感而赋。’后云：‘甲午年孟春月，定西侯张明振同诚意伯题并书。’越二日掠辎重东下，二十三日上午，余以候试江阴，因诣北门，遥望见旌旗蔽江而上。彼此炮声霹雳，人人有惧色。四月初五，海艘千数，复上镇江，焚小闸，至仪真，索盐商金，弗与，遂焚六百艘而去。明振还师海岛，群帅谓彼无功，明振疽发背而死。或曰，明振素称闽中名将，所居地名十坡，故号‘十坡张’。初起义后，与郑成功合。”

六七、明季阎尔梅，徐州沛县人。《赠惟一僧》诗云：“不谓人间有此僧，说来遗事最难听。胡笳搅破桑干水，天寿山尘隔祖陵。”又《题胡尘图》云：“十三陵上白云沉，樵满山桥牧满林。哭得几声归去早，历亭西郭听胡琴。”极沈郁之致。

六八、清未有为新体艳诗者，颇有意趣，人境庐之流亚也。其词曰：“挂起百叶窗，窗外月如水。月下倚欢肩，泥读新闻纸。”“饮欢加非茶，忘却调牛乳。牛乳如欢甜，加非似侬苦。”“欢才人不如，几日通寄。为问蟹行书，可有鸳鸯字？”

六九、林庚白作诗话，诋谟沈寐叟，而力尊梁星海（鼎芬），以美女拟之。星海于诗，故自不恶，而其人则可议。其夫人与文廷式暧昧事，人皆知之矣。光绪壬午、癸未间，星海与康长素交至深，星海赠长素诗云：“牛女星文夜放光，樵山云气郁苍苍。九流混混谁真派？万木森森一草堂。但有群伦尊北海，更无三顾起南阳。芰衣兰佩夫君笑，蕉萃行吟太自伤。”诗凡三首，此其一也。其所以尊长素者至矣，及戊戌政变，长素得罪出亡，星海乃取文悌参劾之折，汇刊布市，覆雨翻云，已为识者齿冷。清社既屋，星海谒长素母墓，已西复辟，两人又沆瀣一气，可谓颜之厚矣。星海在张文襄幕府时，文襄每日所读何书，星海每次以龙洋十元贿文襄侍者，刺探以告之，则亦取某书熟读。至文襄处，文襄若询及书中事，星海应答如流。文襄则大惊，以为博雅不可及，而不知其袭和坤之故智也。（相传和┞入宫，身佩荷囊，中满贮金豆，以络遗太监。大监以乾隆一举一动告之者，予以金豆一粒。）星海诗最为文襄所击节者，为《花工阁诗题词》二绝句，文襄尝书扇以赠人。兹录之：“正是斜阳欲落时，不成一事鬓如丝。文章无用从飘泊，惆怅花王数首诗。”“青豆房中意想深，酒醒抚剑更沉吟。谁知一摘芙蓉泪，已入才人异代心。”

七○、影后胡蝶，粤之南海人。其父曾任职京奉铁路，职累迁。蝶幼侍父任所，旋其父任粤盐务，罢职侨沪，因以家焉。蝶始入友联公司，演《秋扇怨》一片，是为蝶于影界发轫之始。嗣入天一公司，演《梁祝痛史》等片，名渐盛。后入明星公司，艺益进，名益盛，乃有“影后”之称矣。蝶初在友联，与林雪怀相识，订白首盟。后卒悔盟，论者少之。倭扰东北之秋，蝶方在北平，韵事流传遍海内外，盖傅彩云后，一人而已，虽然，彩云以纤手操纵夷獠，斡旋和议，衡量功罪，固未可同日而语矣。蝶于电影之外，并擅舞台剧，每于影片开映之际，粉墨登场以助兴。癸酉冬，在首都南京大戏院演剧，或警以书，并附一弹，亦云险矣。余友杨无恙有《胡蝶》一诗云：“胡蝶飞来剑气销，后庭玉树可怜宵。富平金弹虚抛尽，犹昵春灯抱舞腰。”使事可谓精当。余谓天生尤物，代不数人，陈圆圆后有傅彩云，傅彩云后又有此豸。圆圆、彩云，得梅村、樊山之笔而名益炽；如蝶者，固不可不加以渲染也。癸酉冬暮，屏居无聊，因作《胡蝶曲》以寄兴。事本传闻，或难征信，苟有失实，余固不任其咎焉。后又作《后胡蝶曲》，（咏其与戴笠事。）亦然。

七一、近人论浪漫诗人，争称苏曼珠。曼殊尚浮浅，不足道。若吾邑黄摩西，则不愧近代浪漫诗人之魁首矢。摩西身世，金丈松岑著《苏州五奇人传》，所述已详，然亦行误者。金丈叔远（鹤冲）曩在东吴大学，与摩西为同事，且同乡，交尤契。上告余曰：《中国文学史》一书，非摩西—人之作，属于古代者，出摩西手，汉以后则他人所续也。摩西性极懒，作字尤谲诡，类虫书鸟篆，人不能识。《文学史》一书当时逐日编纂，用为校十讲义。往往午后需用，而午前尚未编就，则衔烟筒，起腹稿，口授金丈，代为笔录。录就后，略—过目，无误漏，则缮写员持去付印矣。摩西生前所作诗词之多，不数日便成一小册，辄为朋好持去。殁后遗稿散佚。其《摩西词》一册，系手定者，张丈隐（鸿）已为排印行世。隐丈尚藏有摩西诗集，名《石陶黎烟室诗》，凡十数册，以付叔远。东吴大学教授凌景贤君来虞，由萧蜕庵绍介，录副本以去，云将刊印而未就。凌君副本旋失去，丁丑之乱，全家被火，原稿亦失。摩西乡人夏素民搜辑其遗诗成帙，叔远又为补十四首。稿本藏常熟文物管理委员会。其子别有藏本，曾函告余，尚未

七二、民国以来，有一诗史中绝好资料，余久欲以长庆体写之而未就。兹先述其事于此：“小凤仙”者，杭州驻防旗人世。吾邑曾孟朴官浙时，其夫人以二十金得之，时年十二岁矣。始意孟朴蓄之，待其长而藏之金屋。不意性情桀傲，孟朴知非樊笼中物，乃归之其母，其母亦名妓也，乃挈之往上海。惟限于曾氏之约，不能倚门。乃至北京，既树艳帜，香誉借甚。蔡松坡一见赏之，非贮之金屋不可，乃孟朴介绍。讵风仙殊不愿，拒绝孟朴；一面告松坡，言我二人不可以孟朴作煤妁。于是与松坡别租一屋同居，而花丛仍托足焉，侑酒征歌，依然故我。松坡颔之，遂如约。实则孟朴居间，挟其身券，必不能自由至此也。后松坡出亡，送至日本。松坡殁，凤仙并未下一泪云。张丈隐为余言如此。丈与孟朴总角交，其言皆可信。凤仙事何足道，然写凤仙，即可渲染松坡也。

七三、肃顺事，余于前论杨见山诗中曾及之，而犹有未尽。肃顺雄才大略，在晚清满人中不可多得。以谋叛伏诛，乃慈禧一面之词，未足置信。肃顺府中，人才亦盛，如王闿运、高心夔、盛康、徐昌绪、龙湛霖、黄锡焘。尹耕云、刘熙载等皆是。使肃顺不死，则慈禧决不能擅权，国事大有可为。海军之费，决不至作颐和园之用，而后此甲午、庚子之役皆可免，清社亦何至于亡。肃顺死而此局全变矣。曾国藩出于肃顺拔擢，同治中，曾破金陵。若遵咸丰手诏，本议封王。而满廷卒自食其言，仅封以侯。曾此后亦深自韬晦，惟恐祸之及身。所以然者何？盖满廷终以其为肃党而忌之耳，清廷不可不亡，肃顺不得不死，是皆天也。肃顺赐第，在扇子湖，即京西海淀。高心夔《陶堂志微录》中有《城西》二首，即为肃顺而作。诗曰：“连云列戟羽林郎，苑树依然夕照苍。一狩北园盛车马，再寻东阁杳冠裳。氵兰苦污生前佩，炷麝能升死后香。赫赫爰书铸史，天门折翼梦荒唐。”“宠冠亲贤料遽衰，致身胡取亟登危。将军清静归淳酒，公子声华误绣丝，坊乐入筵天庆节，殿材营第水衡司。十年风义亏忠告，江海堙流此泪垂。”“天门”七字。明为肃顺辨诬。风义之笃，有足多也。

七四、曾见一笔记，载云：“清世祖章皇帝，素喜禅学，常与西山一老僧相善，时召入宫。一日问僧曰：吾欲出家，何如？僧合掌曰：陛下即佛也。佛以出世救众，陛下以入世救万民，功德一也。何必弃万乘之尊，而学一瓶一钵之枯禅乎？后一日，老僧在山中，忽出寺。临行，谓其弟子曰：明午有一伟男子来求剃度者，可告以师已出。并留言云：此事万不可作，惟劝早归而已。弟子诺之。次日，果有一人来，云将削发，因以师言告。其人愤愤而去。次日，章皇帝遂相传驾崩，其实则出宫不知所往也。于南书房御几上，有素爱之水晶界尺下，留一朱谕云：‘朕自入关来，见汉人之声明文物，深愧不如。朕有隐慝，不可对人。惟有削发空门，求我佛忏悔而已。诸王大臣，可即择汉人之贤者立之，勿传于吾子，是所望也。勿以联为念。’后遂不知踪迹。圣祖曾屡次奉太后至五台山，实欲访其遗迹也。西山有天台山者，上有肉身坐化之一僧，名曰魔王。端坐，首斜俯，躯体伟然，旁有二石球。相传魔王在山时，于山顶有大石二，宽阔二丈余。每日蹴之使落，则以手举之至峰顶；又蹴，则又举之。二石日久圆滑成球，迄今犹正峰顶。可望见身旁二石球，以记遗迹也。细考之，当即章皇当时实隐于此，得道而卒。唯号曰魔王，则不知何意耳。”吴梅村《清凉山赞佛诗》云：“房星竟未动，天降白玉棺。惜哉善财洞，末得夸迎銮。”《集览》注引《晋书天文志》云：“房四星，为明堂，天子布政之宫。”盖谓帝座未移，弓剑虚閟，既遁迹五台，佛法平等，固未得称迎銮也。近人钱塘张盂劬（尔田）先生力辨此说之不然，其言曰：“据《史记天官书》，房星法主车驾，乘兴未驾而玉棺遽降，洞岂未号迎銮，山岂曾传驻跸，尚得谓袈裟新换、弓剑虚埋耶？”又引宋均注《诗纬汜历枢》云：“房既近心，为明堂，又为天府，又六驷也。是房实有明堂布政之称，但非本谊，本谊则仍以主车驾为正训。”其说甚辨。然诗人用典，异于考据家之云云，固不必尽用本训也。况《赞佛诗》末首，词旨尤明显，岂得尽目为鸿都道土之谈乎？余后又博考群书，知顺治虽有出家之念，而实是驾崩，张先生之说固自不诬。

七五、清制，貂铛不得预朝政，且不得出禁城。慈禧太后临朝时，颇任用寺人安得海，即世所谓“小安子”者也。宠贵胜王公，后至山东，为丁文诚公所斩，薛庸庵文集中记之详矣。嗣后有印刘者，权势相埒，然颇自敛迹，不敢恣肆。其卒也，太后赐经四十九坛，可谓荣矣，虽亲王之贵无有也。印刘卒而李莲英起，内皆呼之为李总管，俗咸呼为“皮小李”者也。闻李幼时，曾为皮匠，故云。尝语人曰：我他日首须未知何如，遑问身家？然慈脊之隆，朝中无匹。李妹亦夤缘入宫，醇邸、庆邸，皆假以词色。如张南皮、袁项城，皆与问馈，声势炙手可热。荣相在政府时，尤极意逢迎，故慈眷诸相中，于荣最优也。吾邑孙希盂（景贤），有《宁寿宫词》，咏莲英事，可称诗史。希孟为张丈隐门人，诗学玉溪，得其神理。如此人而不得四十，人共惜之。其诗云：“章皇当日入关初，腰县弧矢定坤兴。一代龙兴徵秘史，众生鱼烂奉文书。庙谋宏连威尺咫，特铸金牌葆史。犹恐宫邻后代忘，欲知殷鉴前朝是。貂铛不得位诸卿，狗监那教越禁城。四星黯淡无颜色，只为中央帝座明。诏语森严布方册，甲令相传年二百。总稽七政握璇玑，安镇九州类磐石。从来天命惯无常，涓涓祸水本荒唐。热河一哭宫车晚，留得山婴问上皇。百官拜表纷言事，白帏早定临朝制。抱帝初知国步难，正衙不废廷臣议。寿山佳气郁葱葱，罢讲楼船水战功。胡天后劫换前劫，桑水新宫胜旧宫。盘蛇栊鸟三百丈，天家富贵真无两。电火齐悬日月灯，云阶新结珍珠网。避暑宸游赌水嬉，深宫行乐少人知。乌药含香贡罗斛，鸱巾奏技舞句丽。长秋一去梦恍惚，谁奉金蓖司玉拂？老佛螺鬟添几丝？小臣蚁命轻一发。车谁复擅专房？莲貌依稀似六郎。描取江南时样髻，携来试改内家妆。绣衣贵宠嗟无比，诙谐能博慈颜喜。人生难得是无愁，天下兴亡如敝屣。宝镜盘龙四面开，官家侵晓问安回。莲叶偷看鱼戏乐，杨花飞入燕窠来。中山家世婵娟子，城南小吏何足齿。原执狮环奉至尊，宁寿宫十宣凤纸，咳珠唾玉弄乾坤，歌翻连臂啄王孙。高官竞逐千金价，小妹还承再顾恩。鹤发老泪盈掬，铁册犹存谁能读？看取汉家土一А，未抵晋人书千轴。（曾于海王村书肆，获见内府秘藏，皆宫监窃出，求价亦不奢也。）寝殿晨昏侍从余，翻云覆雨天欷嘘。史馆但颁时政记，谏垣那有匿名书。鸾台凤阁傅刀敕，徵兵谋起清君侧。王枉遣募英豪，何进空成误家国。金吾厅事一朝开，森沉兵幕生风哀。衣带似闻新旨下，罘崽已劫软舆来。含桃颜色飞蓬首，毁容暗乞慈恩救。岂有浮云蔽日兄，愿填清露答天后。官家孝思作民伦，早日难忘调护恩，重请临朝施紫帐，忍今执法议黄门。鱼龙变幻如游戏，两宫谣涿真无忌。阁门婴{羽是}问妖祥，园林虫迹成文字。城西ピ赫门如云，豪贵纷交歧路轮。座中宾客谁第一？气概终推同姓人。（谓李来中。）兰盟重叠称兄弟，走谒王侯惊倒屣。长缨请得缚天骄，吞刀吐火寻常技。九重宵旰启皇衷，诏为昆夷讲武功。枉习阵图作鹅鹳，可怜军士化犭爰虫。北门管钥宵传警，鸡筹催起犀环醒。阿监先奔花萼楼，贵妃已堕燕支井。苍黄车骑出重城，愁听铃声杂雨声。五台山上丹檀坐，七宝鞭前草木兵。龙蟠虎踞窜狐兔，夫容镜槛归无路。山鸟惊呼帝奈何，波臣欲劝公无渡。麻鞋踏破豆田荒，金床玉几梦旁皇。行在辟风兼辟雨，去程愁露复愁霜。秦关四扇萦清渭，如过稠桑泪相对。水自东流人自西，安得迎侬归大内。明年哀痛诏回銮，正是黄河十月寒。卤簿闲闻征百燎，属车重见拥千官。园陵冷落山川改，旧时金碗今何在？已判灵沼化灰尘，又见花楼赌锦彩。重楼新起仿只洹，残砖剩瓦出仪銮。搜到大都宫殿簿，灵光更在翠微间。似闻昨日瑶池寿，后庭酒肉有余臭。侏儒饱死臣朔饥，南台诏复宫钱旧。鹅笼书客醉梦余，水天话旧每唏嘘。原头几失上林鹿，市中曾换昆池鱼。甘泉玉树多枯槁，惟有李花颜色好。青龙本是可怜虫，赤凤原如同命鸟。刑余自古有英雄，索隐能存史笔公。亡秦却是赵公子，未许陈王第一功。”

七六、清景帝二妃，曰瑾曰珍，为姊娣。珍妃貌失丽而性婉淑，帝绝昵之，惟不得太后欢。内监或构蜚语，诬妃干预外廷事。太后怒，杖之，幽于别宫。长门月冷，永巷秋深，妃亦自判相思死矣。庚子两宫西奔，濒行，太后命投妃于井而死，是可哀已。先是二妃幼时，江西文芸阁（廷式）曾客其父长善家。芸阁以庚寅第二人及第，妃屡为帝道之。甲午大考翰詹，帝亲拔置第一。妃既幽囚，芸阁亦废。《云起轩诗》中有《月》诗云：“藏珠通内忆当年，风露青冥忽上仙。重咏景阳宫井句，菱干月蚀吊婵娟。”盖吊妃之作也。湘乡曾重伯（广钧）赋《庚子落叶诗》亦咏妃事，传诵艺林。秀水金孙（兆蕃）先生《安乐乡人诗集》中，有《宫井篇》一首，长一千三百十六字，工丽无匹。不厌其长，录之以餍读者：“金辘鲈收银绠绝，中有贞魂夜呜咽。万劫缠绵精卫心，一泓黯淡子规血。恭闻荀宪出侯家，露种云栽姊妹花。咏絮庭阶征慧业，颂椒戚里纪才华。珊玉交柯互葱，那知合德惭飞燕，最小尤邀阿母怜，能诗每起诸昆羡。漫问人间玉镜台，刍尼奴报好音来。岂因门户求光彩，多恐天人少婿才。是时长信方虚位，妙选良家循故事。苹涧咨诹季女贤，椒涂郑重君王意，霞帔云拜早朝，双芙蕖压万花骄。绿签留御丹毫染，共喻东风属二乔。史官枉颂宣仁后，调护官家复何有。但冀门楣重外家，何尝钟鼓求嘉偶。手书特下定中宫，以侄从姑礼数隆。仙近瑶池班自贵，娇藏金屋语旋空。先期仍建临春阁，相臣宣册宫悬作。共羡齐飞近太阳，还教连袂朝长乐。鸾舆平入止车门，亲迎方知敌体尊。甥舅婚姻先大国，晨昏氵氵随怙慈恩。普天同慑金轮圣，嘉礼初成诏归政。廿年再撤白纱帏，此事朝家未为盛。排云楼阁瞰昆明，却惜军兴助水衡。乍可武皇劳习战，来文母祝长生。贤妃心怵危机伏，灶臼新来语还恧。昭训何缘忤独孤，樊姬岂敢言孙叔。螟赢由来衅易寻，中宫督过复相侵。佩卖朝正嫌位逼，盟钗夜半嫉恩深。小印亲钤亻亻予赵，慈宁怒却充华表。罗织焚椒一卷成，录中罪状知多少？鞭鸾挞凤肯相宽，座上君王掩面看。兰定当门珠泪咽，{艹}因屡折玉容残。强颜甘受泥中辱，名花摧折罡风酷。点额何烦獭髓调，断肠谁乞鸾胶续？纨扇悲凉感不禁，况教同谪累Чパ。共看永巷三更月，依旧君王万古心。从此龙颜常不怿，欲还阿柄嗟无术。易得苏张辨士才，难收产禄诸军籍。徙木威轻令不行，投梭谤急事谁明？若为扶得潜龙起，至竟难求画虎成。碧鸾顷刻重回驭，残星ㄦㄦ严霜曙。紫气争迎西母来，青阳暗逐东皇去。表吁临轩作奏工，内传刑赏出宫中。太液池西显阳殿，寂寥真不减楼东。尧城即在华林圃，根叶犹教共辛苦。万乘君王失意人，一片瀛台干净土。宫庭行孟古应稀，湘竹斑痕遍御衣。失水蛟龙方意气，当关虎豹又戎机。骄王迁怒违言始，欲册王孙作天子。主鬯三朝策定无，叩关六国兵来矣。丁甲神奇戊巳屯，并成大错铸蒙尘。从亡已分偕良娣，临发犹能杀太真。拜诏但言赐卿死，阿武相残何至此？自合缣囊扑杀休，初无复壁求生耻。未悲此变起苍黄，但恨他生事渺茫。妾心早办井波定，妾身甘化井泥香。崦嵫留得余晖在，微躯齑粉原无悔。射日将如毒手何？化虹还向前头待。悬崖决绝赴重泉，位业仍归离恨天。惨祸羞同汉宫彘，残魂还作蜀山鹃。乘舆此日悲岐路，珊瑚鞭折骅骝驻。豆粥分尝少一人，柘观回看不知处。从官传报失倾城，凄恻君王马上情。共命文禽难逭死，纥干冻雀忍孤生。昔潜于渊今在野，沉冥鱼服何为者？似闻挽各议关中，又传定歃盟城下。经年播越复收京，歌舞斑衣饰太平。彤升三朝严礼法，黄台一摘噤歌声。叹息北宫仍闭置，楚歌楚舞同挥泪。九龙殿侧夕阳中，念奴指点伤心地。趼鲜庭院立多时，落尽桐花断丝。倩影犹疑鉴环佩，血痕那肯作胭脂。万一微波通缱绻，高唐梦亦君王愿。枉费东朝锡礻遂文，难偿南内闻铃怨。闻道深宫意兢业，苍鹅恶谶红羊劫。计左三渝海上盟，图穷一试荆公法。往复平陂剧可哀，天心既厌岂能回？横磨利剑新经义，覆雨翻云尽祸胎。帝江尤惧鬼谋验，ホ黯穷泉求故剑。身到虞渊判共沉，心知炎井难重焰。上阳病亦向秋孱，先后生天一日间。若使真泠迟旦暮，倘能返照满河山。守祧重赖旁枝续，委裘负深相属。邵陵兄弟中外军，会稽父子东西录。殿前钟ね忽苍凉，禅诏无端出未央。姑妇残棋分胜负，祖孙绣褓论兴亡。沧波剩取灵鹣翼，昭阳非复寒鸦色。随例铜作太妃，断肠玉树悲忘国。想像神君领玉霄，青天碧海梦迢遥。雀台涕泪枭矶殉，不负重瞳只二姚。即今彤管无南董，碧血空随井华涌。落妃泉不变沧桑，报主人休比张孔。凡楚存亡莫费辞，一朝终始《风》诗。落花直下昆仑井，仙果追思阿耨池。”

七七、同邑徐枕亚，以著小说《玉梨魂》一书得名。惨绿少年，红闺淑女，为此书所陶醉者，不知凡几。然此书纯以烂四六堆垛而成，在说部中固下乘也。北京世家女某，颠倒是书中，以为枕亚故当为一翩翩年少，初不知其人乃骨立类山魈也。适枕亚悼亡，女乃自荐，愿奉箕帚。女父故显宦，雅不欲以高门偶彼寒素，女持之坚。枕亚北上谒女父，女父叩以经史学术。枕亚本不学，徒恃狂华猎浮名，至是大窘。然女卒适徐，南归拜徐母。徐母顽嚣特甚，枕亚前妻，备受其凌虐，以迄于死者也。女不能堪，遂北归母家。张恨水《春明外史》说部纪此事淋漓尽致，皆实录也。吾友杨[C043]恙曾为枕亚画扇题一绝句云：“柳丝冶媚人憔悴，料峭春寒冻黛痕。陌上花开归尚缓，为君肠断《玉梨魂》。”以凄惋之笔，寓诙谐之意，枕亚亦不愠。[C043]恙近刻《[C043]恙吟稿》中已删去，兹录之，以备编民国以来之本事诗者。

七八、刘三秀者，吾邑之直塘人。生时异香满室，术者推其命必大贵，其家奇之。父母早殁，有二兄，长兄恂恂儒者，次兄则虎而冠者也。三秀既长，择婿綦严。同邑有黄亮工者，雄于财，而起家微贱，其人亦伧俗。丧其偶，耳三秀名，来委禽焉。其长兄殊不愿，谓我家虽贫，然世本清门，岂能偶彼氵蜀富。亮工乃贿其次兄，三秀卒适黄。生一女。亮工寻殁，无子。三秀之次兄欲以己子为其后，三秀拒之。三秀女稍长，在家读，其次兄之子亦附读焉。戏其妹，女哭诉于母，三秀大怒逐之。其侄遂怀深恨，伺隙以寻衅。会江南大乱，遂导兵入黄宅。母女失散，三秀为李成栋所得。成栋败，所虏妇女尽归亲王。先是，三秀既适黄，其长兄即不与来往。人或劝之，始通讯问。至是，辗转探知三秀在豫王处。时豫王将发还所虏妇女，三秀长兄乃往金陵。既而诸妇女中，独留三人，三秀其一。豫王初见三秀，惊其艳，欲纳之。三秀触柱图尽，长发委地，王见而怜之。乃安置一室，命管家满妇婉劝之。终不许。最后以一品冠帔进，三秀感王厚恩，乃拜谢。惟以爱女暌离为恨，豫王遂下令军中。觅其女，辗转得之。三秀为破涕，始以身事焉。豫王福晋既薨，三秀遂为福晋，术者之言果验矣。或谓三秀所遭者非豫王，实一贝勒某，暇当再考之。小说《红楼梦》中之刘老老，或曰即指三秀。盖三秀至康熙朝时，年已老迈，且来自江南乡间，其身分与刘老老相合也。丹徒丁ウ公（传靖）有《黄鹄云中曲》，哀感顽艳，足补清初诗史之遗。兹特录之：“吴江锦浪接银潢，盖代功勋绝代妆。生就倾城刘碧玉，春风合嫁汝南王。家近琴川春水绿，翠袖天寒倚修竹。《秘辛》小录状难工，洛水名篇摹未足。女伴相逢识异人，仙云朵朵生裙幅。自是诸天谪降来，人间无此黄金屋。坤灵扇底影模糊，归妹爻成误彼妹。锦句淑真肠已断，银屏卓女梦还孤。洗面终朝唯雪涕，一天烽火愁无计。的的平生掌上珠，苍黄失散空牵袂。领军大索遍良家，别册抄名归邸第。和泪难匀堕马妆，飞蓬愁挽抛家髻。错怨秋来风雨多，谁知春到江山丽。亲贤开国马蹄劳，淮海南来仗节旄。叔父忠勤诸路定，天人光气五云高。帐中一瞥惊鸿影，剪烛停觞问乡井。东风着意惜名花，风自温存花自冷。泪雨红抛散不收，鬓云绿扶难整。为怜漆室恨方长，忍迫息妫妆便靓。扶归别院劝加餐，欲得婵娟破涕难。火急军符寻弱息，书来才得展眉看。此际啼痕断犹续，此时心事舒还蹙。何意哀蝉落叶声，恰成羯鼓催花曲。一笑先除白奈簪，两行照引金莲烛。枉住胭脂塞上山，才知罗绮人间福。彩云华月照朱楼，玉蕊琼枝喜并头。银蜡替流甄氏泪，翠螺轻扫宋愁。歌翻昆莫宫中曲，寒赐明妃马上裘。除却昭阳难得似？笑人夫婿觅封侯。江海风清归节钺，香车并载朝金阙。棣棣山河翟光，垂垂雨露兰芽发。锦绷捧出印兼戈，金册颁来星替月。阆苑瑶花到处传，侯家钿毂争先谒。称觞圣母会朝参，特赐宫花手替簪。笑语金钗诸戚畹，果然春色在江南。当年陵谷沧桑变，天下骚然苦争战。勋守徐邓劫灰销，贵戚周田厮养贱。吴苑花娇鹿走残，隋堤柳嫩鸟栖遍。烟蔓埋香几处邱？风萍逐水谁家媛。玉树声凄璧月寒，上林红紫亦阑珊。天心独惜蓉麓草，一夜风来化牡丹。此中消息谁能说？说与旁人增太息。一局全翻李易安，遗闻莫证樊通德。花落琴川水自斜，谁知此地产琼花。虞山村下残阳艳，犹照当年福晋家。”

七九、当今海内外，莫不知虞山有“石乌龟”其人。石乌龟者，赵石农之绰号也。石农名石，号古泥，晚自称泥道人，常熟西唐市人。家世寒素，父少游卖药设肆于金村。石农幼时，父督之严，就药柜肄书，风雪不辍，业日进。丧母，悲愤削发，欲为僧。乡先进金石顽老人昆季闵而挽之，劝以学。读书不多，而能悟解。弱冠就余从舅父沈石友（汝瑾）家主计。沈嗜金石书画，罄所有与观，使治砚刻铭。出同邑李钟之门，又从安吉吴昌硕游，益工刻划。其治印也，涉猎商周之龟甲，沉浸秦汉之碑鼎，撮其精英，施于方寸下行之中。抗丁、陈，藐文、何。昌硕尝曰：当让此子出一头地。然石农不自喜，曰：我以绷口耳。沈夙与昌硕交，又交余姑丈俞金门（钟銮）。石农因沈识俞，而俞之舅氏，余舅祖松惮老人翁文恭也。文恭罢相归，过俞，见石农书类己，又识其铁笔，与语，大悦之。促使镌印。时求文恭书者踵相接，不暇悉应。则属为替人。缘是代笔，为文恭特许，较之沈寐叟门人谢某，专事伪托沈书以渔利者，固不可同日语也。石农之书，以颜鲁公为基，泽之以苏玉局、米南宫，筋骨遒健，得文恭之体。文恭暮年，以所用之印赠之，曰：惟子可以继我矣。文恭既薨，骨董家犹汇金丐书栗翁名。石农久而苦之，故晚年所作书，乃以赵石显。石农貌奇古入画，须髯如戟，肖锺馗；暑日袒胸执蒲葵，又如八仙中汉锺离；又与吾友蜀人张大千貌绝相似，皆山川奇气之所锺也。石农先以篆刻名，书法特余技耳。书成又学画，因题画乃学诗。偶作韵语，必有奇趣。张丈隐谓其超轶处可过板桥云。癸西春得疾，病中犹伏案奏刀不少休。或劝之，笑且叹曰：亦知我将投笔封侯乎？“封侯”者，封喉也。已而喉果不进食，以至于辍笔，前言竟成谶语。病革，语其妻曰：“我以乡曲小儿，从士大夫游，猎取浮名，得年六十，天不负我矣。”其女赵林，适同邑萧茂硕，学艺能绍父业。张丈隐、金丈叔远为删定其遗诗，绣之梓。兹录其题画诗数首，以见风趣。《画荷》云：“蟾蜍露洁松烟古，种出芙蓿世尘。一样清华池上客，浮萍相处不相亲。”《题画梅》云：“放笔虬枝抱满怀，等闲未肯与明侪。山妻笑劝书千本，烧粥从今不买柴。”《牡丹》云：“惯写疏花笔底寒，写成只合自家看。欲惊世眼须煊烂，且把燕支画牡丹。”《题梅竹》云：“一个两个竹叶体，三圈五圈梅花身。要知六法寻常事，须净胸中一点尘。”《画石》云：“嶙峋石骨寒且僵，碧苔为貌云为裳。何时肤触飞膏雨，润遍人间冻馁肠。”《题画》云：“孤亭矗立在山巅，石径苔荒绝可怜。自笑年来成独往，到无人处坐看天，”《写菊》云：“小窗无事写秋花，腕底西风烂熳斜，莫笑山篱寒菊贱，曾随松柳入陶家。”《紫藤石笋》云：“石丈峥嵘负奇气，冰心冷面似枯禅。忽逢姹女为装束，束缚腰支煞可怜。”《红梅》云：“铁虬夭矫驾红霞，堕入春风处士家。却笑未能忘结习，起调颜色写横斜。”《写梅》云：“疏影寒窗偶得之，此中三昧几曾知？瞎牛老缶都仙去，可笑称尊无佛时。”超逸之致，不当以格律绳之。

八○、沈乙庵诗深古排，不作一犹人语。人谓其得力于山谷，不知于楚《骚》八代，用力尤深也。才学所溢，时时好用僻典生字，更益以佛典。有包举万象之力，故不觉其琐碎。确足震聋骇俗，而人亦不能好之。与散原齐名，而后辈宗散原者多，宗乙庵者绝无。有之，仅一金甸丞（蓉镜），亦不过得其一体。岂以其包涵深广，不易搜穷故耶？然用此知乙庵高于散原矣。

八一、乙庵辛亥以前诗，载于《近代诗钞》者，五古如《雨夜》云：“短檠三尺光，写此寒人影。浪浪檐雨声，众响入孤警。宵气忄詹回，羁魂逝超骋。云车与风马，见我城南景。蟠藤翠髯矫，偻侩亚枝整。游子去不还，阴虫露阶哽。去国岁再寒，清光洗盯宁。寸心扃万念，瞥眼造陈境。击柝在遥衢，秋城四边静。推枕起旁皇，听鸡夜方永。”《练魄》云：“练魄苦不早，悲欢同世情。华发垂素缨，老逐行人行。秋笛无缓声，秋蛰有哀鸣。高桐百尺瘦，霜月孤轮明。黔羸居北阴，命驾余遐征。”《月夕奇五弟》云：“清风北陆来，吹我梧上月。石台倚倒影，零露在衣发。万里羁旅游，三秋湾节。黄华屈宋艳，伴我张寒色。流光若逝水，刹那不容揭。娱玩此须臾，行人想天末。”矜炼如韩孟。七古如《小孤山》起句云：“浔阳九派沦无迹，介石犹然立江碛。峨峨高髻古严妆，俗眼还疑肖形拙。”不啻自状其诗。《梅道人墨竹》句云：“竹君风味出孤直，檀乐晚节无矜持。吴生荡胸渭川隘，扑笔万梢生墨池。”清劲之气，如见其人。《病僧行》一诗尤奇谲。

八二、乙庵近体如《宝塔湾》云：“萧晨烟末泮，散舸趁轻凫。一往闻扬语，重来识佛图。风微渔唱远，月淡晓光天。行色兼悲喜，沙头问仆夫。”《舟发广陵》云：“归程指烟水，心与楚云驰。客久谙船理，江清见鬓丝。老悭筋力用，壮惜太平时。鼓角中宵动，江湖岁晚悲。”《初十夜月》云：“微月出复没，暗虫终夕鸣。夜光收露静，深树闪星明。怪石盘陀供，商歌曳纵行。赤藤吾至友，危处不相倾。”《客久》云：“客久成贷，庭虚断见思。乾坤多难老，鸿雁入云悲。过去事无迹，远来生有涯。中园抚霜柏，念尔岁寒时。”断句失题云：“晓庭苔沁入，晚牖日光含。”《晚望》云：“夜气蒸云合，平湖拓涨宽。”《丹徒渡江》云：“形胜岂因兵技改，江山曾识霸图来。”失题云：“客来策事都无对，病后观心亦自忘。”失题云：“直知死定优生乐，岂信文能见道真。”《季直书来索题荷锄图诗》云：“衣冠去作木居士，蓑笠归来农丈人。俭岁百家生秕稗，倾身一饱不淄磷。”《西园蜡花》云：“独来晓径香能绝，折近妆台澹未宜。”《重过小姑山》云：“江为罗带当风坐，月印妆娥揽镜归。”《红梅》云：“尽作朱看无碧处，偶然水静见枝斜。”“不从月地矜奇夜，自向霜余得冶思。”“余妍竞作千红秀，先醒难留一染身。”“人间久失燕支色，竹外长疑泪点斑。”七绝《杂题》云：“榆叶乾青柳叶黄，淡云斜日蜀东冈。秋心总在无人处，坐看凫翁没野塘。”“江湖只是爱平流，帆自从容橹自柔。至竟海门原咫尺，浪花何事白人头。”皆高古锤炼，二、三流诗人所不易到者。

八三、乙庵七律，起句常能破空而来，而绝不费力，此不易到。如“华表归来鹤未仙，河山如梦夕阳前。”“冰柱排檐月光，安仁此夕最周遑。”“如此河山夕照明，野夫那不际承平”等句，皆绝胜。

八四、乙庵律句，奇辟古奥，其稍近人者，如“屏深老子婆娑影，风定昙花自在香。”“诗怀澹欲味无味，物态静观生不生。”“沈沈日月观幽国，历历心精閟寂光。”“来从绝迹无行地，去即阿含有顶天。”“大好家居撞几坏，有情世界化无缘。”“风来路有音声树，诗就仙开顷刻花。”“无穷天地陈刍狗，岂有肝心化录民。”“憔悴诗人依病榻，微茫《易》意筮归魂。”“病眼观空增党莽，文心失侣不雄夸。”“仙家上法通三世，月地中庭可一方。”“闲共山翁论甲子，长留《心史》映山河。”“有来秋色苍茫里，过去吾生次第观。”“寒花自咽霜前露，芳树遥怜物外秋。”“梅开正见香中佛，树老谁知太古年。”“岂有谷神长不死，相将隐语度残年。”“事久总知人定胜，意行元与物华亲。”“盆花午韵香齐放，镜槛惮心影不摇”等句，已非寻常蹊径所有矣。

八五、瑗仲以乙庵先生遗诗五首录示，盖绝笔之作，幽奥凄苦。乙庵七律，此为最工矣。题云《壬戌七月，薄感时行，三日而心志身力尽失，几庄子之所谓吾丧我者然，起坐故犹如常。八月初二，便皆闭，腹涨欲死，又恍悟卢升之自投颍水，非无由也。佛兰谢医以欧法治之，残喘仅仅，呻吟病榻，又十余日矣。病中得樊山老人寄诗五首，虽呻楚不忘在口，时和一二韵，积日成此，》诗云：“不死何妨更论文，冀州飚举思夫君。金壶墨尽溲残刻，黄叶阶乾剩ㄉ闻。俗谛一星成劫火，故人千里梦秋云。年年心绪凋残刻，念我桓山鸟失群。”“草草生涯七十三，厄年突过劣犹堪。鸡鱼蒜在都无味，老病死招行总甘。余业倘犹缠故纸，埋身随处即山庵。新因旧果终难遣，字仍依北斗南。”“澹极烟痕九点州，大圜广广梦悠悠。思君共饮金波月，宿契应同白玉楼。百药煎余成<疒鬼>木，六师回笑饿金头。邱君运尽才还尽，摘句寻章卒未休。”“踢倒须弥法界开，大香水海净无涯。花台须蕊都成佛，月路灵只不受斋。浪迹倘留康乐寺，闲情偶折鲁公钗。秋风万里萧寥去，著个诗翁病亦佳。”“戏乐严禅候解题，思君随顾见君诗。飞扬云气随莱母，没名卿閟祝其。学究残编涂毒鼓，太公家教比神蓍。飞天朱遥相觑，扰扰甘陵部党为？”呜咽之音，不久下世矣。

八六、《石遗室诗话》载与乙庵议论，有“三元”之说：上元开元，中元元和，下元元也。乙庵晚年，又谓诗有“三关”，谓元、元和、元嘉，其说尤精，见其与金甸丞先生函札中，人皆未知，从瑗仲处录得一通，以与天下共参之。书云：“吾尝谓诗有元佑、元和、元嘉三关，公于前二关均已通过，但着意通过第三关，白有解脱月在。元嘉关如何通法？但将右军《兰亭诗》与康乐山水诗，打并一气读，刘彦和言：‘庄老告退，而山水方滋’，意存轩轾，此二语便堕齐梁人身分。须知以来书意、笔、色三语判之，‘山水’即是色，‘庄老’即是意；色即是境，意即是智；色即是事，意即是理；笔则空假中。三谛之中。亦即偏计依地圆成，三性之圆成实性也。康乐总山水、庄老之大成。开其先支道林。此秘密平生未尝为人道，为公激发，不觉忍俊不禁。勿为外人道，又添多少公案也。尤须时时玩味《论语》皇疏，（舆紫阳注止是时代之异耳。）乃能运用康乐，乃能运用颜光禄，记癸丑年同人修禊赋诗，鄙出五古一章，樊山五体投地，谓此真晋宋人诗，湘绮毕生，何曾梦见。虽谬赞，却惬鄙怀。其实止用皇《疏川上章》义，引而申之。湘绮虽语妙天下，湘中《选》体，镂金错采，玄理固无人能会得些子也。其实两晋玄言，两宋理学，看得牛皮穿时，亦只是时节因缘之异，名文身句之异。世间法异，以出世法观之，良无一无异也。就色而言，亦不能无决择。奈何！不用唐后书，何尝非一法门。（观刘后村集可反证。）无如目前境事，无唐以前人智理名句运用之，打发不开。真与俗不融，理与事相隔，遂被人呼伪体。其实非伪，只是呆六朝，非活六朝耳。凡诸学古不成者，诸病皆可‘呆’字统之。在今日，学人当寻杜、韩，树骨之本；当尽心于康乐、光禄二家。（所谓字重光坚者。）康乐善用《易》，光禄长于《诗》。（兼经纬，）经训畲，才大者尽容{艹耨}。韩子因文见道，诗独不可为见道因乎？（欧公文有得于诗。）鄙诗早涉义山、介甫、山谷，以及韩门，终不免流连感怅。其感人在北，障道亦在此。《楞严》言：“纯想即飞，纯情即堕。”鄙人想虽不乏，情故难忘。橘农尝箴我缠绵往事，诚药石言。宏雅有治才，浮侈多薄行。见道之言，即此是已。谢傅‘远犹辰告’，固是廊庙徽言；车骑‘杨柳依依’，何尝非师贞深语？近尝引此旨序止庵诗，异时当录副奉教。ウ伯先生阁下。九月初四日，寐叟上。”此书理解精深，发千古未发之秘，知此以读《海日楼诗》，思过半矣。所称癸丑修禊一诗，载集中，今录于此：“适去不自我，有来孰非天？寓形同庶物，观化循徂年。复此赤奋纪，缅怀永和篇。东风煦庭户，巾履来群贤。仰见太虚净，俯玩晨葩鲜。彭殇齐可论，尧桀忘谁先。云藻发谈尘，时珍乐嘉筵。偶然具觞味，久已屏管弦。今视喟殊昔，后感宁同前。乐缘兹土尽，冥寄他方延、”

八七、迩来风气多趋于散原、海藏二派，二家自有卓绝千古处。散原之诗，其失也琐碎；海藏之诗精洁，其失也窘束。学者肖其所短以相夸尚，此诗道之所以日下。惟乙庵先生诗，博大沈郁，八代唐宋，熔入一炉，为继其乡钱石以后一大家，可以近人浅薄之病。然胸无真学问者，不敢学，亦不能学。否则举鼎绝膑，其弊不至于艰深文浅陋不止也。

八八、孙希孟（景贤）著有《龙吟草》，徐虹隐先生谓其平定槁，选择谨严，俱卓然可存者。披读一过，七绝最佳，饶有玉溪生风味。兹录其《海上口号》云：“客中愁看绿春肥，莫恨东皇火速归。犹喜回风一番送，落花齐向故园飞，”语有感慨。《读海盐王堇庐遣诗赋呈樱堂昆仲》云：“文采风流想象存，谁披墓草吊诗魂，重来尺五城南路，尚有黄炉旧酒痕。（余识堇庐于宣武城南。”）“津亭对泣去重围，生死相依千里归。今日已无余涕泪，独吟古寺枣花飞。（庚子之变，余一家依堇庐昆仲。仓黄同归，濒危者屡矣。先难作一月，余与堇庐有钱春枣寺之约。”）“布帆无恙过瓜州，目送归人一叶舟。此去若知千载别，定教江水不东流，（堇庐别余于扬子渡口。”）“词人心力千秋重，循吏声名百姓知。犹记题襟佳句在，研朱滴露订君诗。（庚子道中和余诸什，集中不存，则散失多矣。犹忆其一联云：‘烟火一庵暝，星灯两岸秋’，补裒遗佚，后死者之责也。当与介弟季良、敬五共任之。”）一往情深，是笃于友朋之谊者。《抵浦口》云：“车音历辘梦沉酣，遇尽千程总未谙。吴语渐多燕客少，起看山色是江南。”“少年行脚惯天涯，三宿空桑即是家。及此春光好归去，故园开到杜鹃花。”熟极而流，不同浮滑。五律如《复归城西故宅》云：“稍喜蓬门在，休疑葛帔归。微生岂云乐，万物入于机。兰好谁遣佩？荷香自制衣。殷勤谢秋燕，休傍旧家飞。”胸有寄，而说来却蕴借。《故园枇杷花矣偶怀有奇》云：“闻道寒花发，因知岁月深。遥怜飞雪里，共此守冬心。乔木有黄落，危枝无绿阴。孤梅瘦相倚，同入梦中寻。”格老气苍。七律如《闰夏阻风黄海作》云：“齐烟回首渐冥，何处燕云望眼中？解渴敢祈金掌露，怀归愁听石邮风。满潮乌贼难成画，失水蛟龙不碍穷。莫说莼羹千里好，故园且学种秋菘。”转折有力。《题季悲昙岱顶观云图》七古一首，劲气直达，尤所嗜读。诗云：“杨生（冠南）好画复好诗，示我岱顶观云图。山耶云耶宛相识，如逢旧雨神悦愉。我昔登岱憩经峪，欲观七二家灵书。斋坐小阁待日出，斗见云气生庭隅。起排阊阖作长啸，俯看万壑阴晴殊。蓬莱东隔一怀水，几疑仙境成烟墟。廿年世事幻苍狗，沧桑陵谷真须臾。摩挲星鬓游未倦，梦中还觅松五株。碧霞祠庙恍在眼，褰幔ㄉ貌疑癯腴。会当再登玉皇顶，山灵为我先祓除。收图掷笔神已往，门前风笛催云驹。”《宁寿宫词》一章，用梅村体，咏奎阉事，允称诗史。抱清隽之才，年未四十，以肺病死。惜哉！

八九、阅庞檗子（树柏）《龙禅室诗》。此君以词名，天不假年，未大成。所著《玉珲踪馆词》，朱古微先生为删定焉。诗多秀语，佳句如“东南揖尧峰，浓青扑衣袂。西北指灵岩，浅黛上眉际。稍远有天平，竹外露双髻。相对弄妍姿，宛宛更予媚。”“野云薄日光，水阴吹雨气。瞬息此恁阑，群峰忽失翠。”“度林客如雁，一一疏可数。松翠时坠空，衣衤艺色忽古。晚枫初著霜，靓于越溪女。”“隐儿学枯吟，诗味胜禅悦。”“萧寥惜秋气，寂历忘机心。露草适幽步，风竹引微吟。慵疏性亦得，无事惊栖禽。寄此须臾闲，聊以娱余阴。”“隔浦过疏雨，空香吹满湖。”“风雷趋大壑，山雨泻前汀。”“溪树澹初日，柴门带断霞。”“嬉晴凫拍水，曝羽鹭眠沙。”“初阳温柳气，春水滑鸥声。”“夕阳红纤路，春水绿柴门。”“暗潮生渚白，败柳带云黄。”“万蝉收夕响，古木傲秋凋。”“落叶漏疏雨，孤花明夕阳。”“双堤风起柳初絮，半港涨添蒲渐芽。”“一山倚阁犹明雪，百鸟贪晴欲报春。”多幽可爱。《题山水小册》云：“依依水杨柳，风前作烟态。前溪没板桥，晚渡借牛背。”《水乡舂晓即事》云：“东风昨夜过平桥，吹得鹅黄上柳条。来就水亭看晓色，满溪清绿涨鱼苗。”真画境也。其他七绝有学定庵者。虽是南社发起人，而议论与柳亚子多相左，论词尤不合。

九○、黄摩西人，神姿瑰玮，孕十五月而生。观书如电扫，文词博衍诞迈。尤长于诗，兼太白之逸，退之之奇，昌谷之怪，玉溪之丽。求之近世，盖王仲瞿、龚定庵之俦。少骛道家言，日啖朱砂，又习剑法及诸异术，常尽月不寐，数日不食，独游山中，往往入夜趺坐宿岩树下。在东吴大学讲学时，与章太炎先生善，而议论多相左。后以狂疾死。所著《摩西词》已行世。《石陶黎烟室诗》，其友金丈病鹤（鹤翔）曾哀辑之。张丈隐南（鸿）藏其原稿四十余册，以付金叔远。余昔曾借阅金本一过，录存数首。《读舒铁云瓶水斋诗》云：“三山五岳不足游，乃溯紫海搴斗牛。骏心鲤尾不足羞，乃脍雌龙脯红虬。不化神怪天地亦奇腐，不新见闻耳目皆赘瘤。赓歌易《雅》、《颂》，鲍谢代曹刘。天生七孔具变化，肯以陈法相拘囚？是何虫豸界唐宋，中郎虎贲孙叔优。媚韩谄杜语刺刺，小儿学舌齐人咻。偶遗一束草，如近十年获。胸次欲作恶，眼底何能留？拟《易》伪《书》尚供蠹一饱，何况词章小道不过如虫如鸟呜啁啾，底苦千篇一例争效尤？吾读铁云诗，快若宿疾瘳。意中只一我，眼底无千秋。半面啼笑作，一寸肝肠抽。奋斗龙火败，缒出蚕丛幽。百怪馊刻尽，万家纤毫收。无一言不奇，如云生九湫。无一语不变，如鼎铸九州。无一字无来历，弃去几鳞爪，集成千狐裘。想当缚袴入蛮乙，枕尸听鸺留。蚩雾胃茆瘴，鬼语赓松楸。尔时诗胆怒张奇气溢，天君变幻如黎邱。所以云谲波诡六通具，令人震惑震动难自由。惜哉不得赋上林，步瀛洲，天禄校雠，史馆赞修。天荒地老两足刖，浮沉人海一叶孝廉舟。纵然入云禅幕，借子房筹。功名羞以金革显，时命又与文章雠。咄哉君诗已胜罗隐、方干、玉笥、青藤万万辇，命宫磨蝎诚何忧！或嫌君诗非正格，不过火牛燧象奇兵遒。要是文坛血战一健将，旗鼓未足当诗酋。吾谓奇正贵相济，神明非矫揉。譬如玉龙九皇逊荒后，女娲特起披冕旒。康回灵沈挚，畏逃不周。乾嘉作者何其稠，寻声按律争相鸠。惟君独出一头地，百家退入衙官俦。并世元白尚心折，后起堤籍应汗流。吾读铁云诗，一读一绸缪。击折铁挝柄，烧尽银缸油。平生踔厉矜无敌，对此不觉心气柔。读毕聊以一语寿，语不惊人死不休。”评铁云诗即似铁云。《舟中望虞山作歌，舆地家言，虞山牛形》云：“虞山如牛终古眠，倔强不受秦王鞭。白云压背梦未醒，懒驮老子登青天。（自注：内山顶有老君堂。）狂生家在山之边，日与猿鸟相周旋。少年意气如雷颠，缒幽凿险常独闲。左摩七星顶，右拍维摩肩。有时夜半凌绝壑，一枝铁笛叫破芙蓉烟。寸管蛟跳舞，双袖鹤蹁跹。磨剑剑矗石，弄珠珠喷泉。西俯具区东沧海，千岩万岫一气相钩连。有如珊瑚出水发光怪，又若诸山游戏随意浮青莲。青莲不可采，巨浸将成田。造化怒我清福太求全，驱之出门年复年。林壑无主我常客，埋头尘海殊堪怜。山中同伴几谪仙？随风堕落相后先。钓台一竿已抛撇，虎溪三笑空俄延（僧药龛。）惊人奇句千百篇，烟云失色苍苔镌。别山无一语，买山无一钱。归舟却喜与山遇，黛痕一抹侵珠涟。乌篷兀坐日气煎，灵孔早被浮埃填。云虫虫兮饥蝉苦，风虎虎兮樯乌联。瀑布悬空不得上，榜师催发声喧阗。故人见面未许近，霞情云意添缠绵。咿哑一声交臂失，过门秀色空垂涎。初平叱石石不起，应无移文来数狂生愆。虞山高眠得静便，狂生如牛还受尘缠牵。火迫即墨邑，风走太史迁。何时对月息残喘？一蓑一笠归卧山之巅。”《暑剧戏作参用昌谷玉川体》云：“操也夸父奔且呼，踏天欲捉黄金乌。赤螵怒神辞绛都，手策烛龙要诸途。海水百沸若木枯，天东挺出红珊瑚。风家十八姨，不知何处逋？藐姑射山神人冰雪消肌肤，吴牛舌吐应龙屠。清凉世界隔三涂，大扇摇煞平头奴。冰山千丈有若无，一具钢筋铁骨化作塞上酥。吾恐造物嫌此阎浮众生质太粗，束之暴之如薪刍。不论好丑贵贱一概投洪炉，毁去旧样制新模。鹏鸟击水小于凫，一杯欲救力不敷。嵯尔夏畦贱丈夫，炙手之势拚命图。飞蛾赴火胡为乎？昆明同劫吾何辜。畏影趋日计亦疏，翻身跳入水晶壶。琼楼玉宇邻不孤，焦魂烈魄悠然苏。否则散发沉江湖，独清不负寒士吾。”《早起戏作》云：“熟粟逼肤汗未干，珍珠磊落白鸟攒。人生随处可高卧，银床罗帐翻不安。新月在枕灯花落，先生坦腹鼾声作。手中一卷剑南诗，压在腰间浑未觉。晓风动树露满身，先生地下初欠伸。青天荡荡带霞色，睁眼四顾无一人。清气飞来咽几口，张口还为狮子吼。庭中顽石乱点头，枝头鸦鹊都惊走。昨宵梦为蚁，南柯郡人笑我寒酸气。今宵梦为蝶，南华道人又嫌余热逼。再梦为虎三梦龙，变化无云威无风。梦非不佳醒亦好，一样形神终扰扰。醒耶梦耶不可知，独醒者愚说梦痴。欲引渴睡汉作证，正在蕉边争鹿时。小梦不妨入，大梦何时出？思之思之无一言，天东送上金轮赤。先生无言只作诗，又在梦中过一日。”《重题长吉集》云：“踏天割云黑山坠，日魂月魄玻璃碎。老鸮吹火烛笼睡，三十六天走花魅。赤雷烧狐狐尾脱，髑髅戴久成仙骨。提携万怪闯八垓，夷凤屠龙据其窟。朱文秘笈放胆偷，一夜愁白天翁头，急遣绯衣使者按户搜。烟丝满室一网尽，囚之白玉三重楼。蹇驴疾遁化赤虬，囊锦碎割无人收。老胡碧眼识不得，心死千年血犹赤。我初拾得光逼眸，疑是娲皇炼天石。十年闭户求真经，神通游戏皆平平。大丹九转紫烟起，何心学尔婆罗技。”奇情壮采，辟易万夫。


九一、杨云史（圻）《江山万里楼诗钞》，五律颇有唐人格调，嫌少真味。七古多长庆体，《天山曲》长一千九百三十二字，为前此诗家所未有。咏香妃事，美人碧血，沁为词华，惜其稍乏剪裁耳。兹择其集中最佳者九首录之。《洋县谢家山处士舍留别》云：“野屋峰间筑，梯田天半横。隔云闻水落，过雨见人耕。乱后知何世？闲中过一生。为烧菰米饭，邀我说神京。”“清江流绝壁，一曲抱村斜。老去犹能饮，春来遍是花。山光明酒店，雨色入贫家。不到襄阳市，庸知换物华。”《京口遇范肯堂先生，合肥太岳督直时，先生为幕府上客，今别十年矣》云：“桃花逐春水，江上忽逢君。宇宙今何世？风流意不群。暮潮生细雨，绝壁起闲云。严武军中事，相看感旧闻。”“忧乐谁先后？含情未忍言。与君看落日，为我话中原。时难文章弃，春深草木繁。卧来江渚冷，高枕向乾坤。”《得幼儿丰祚贞祚家书》云：“乡书多琐屑，风物倍依依。小县春偏早，今年花更肥。自忘为客久，只解劝人归。早晚买山去，移家入翠微。”《江楼约子才饮》云：“天涯断消息，戌鼓出河东。春色烽烟里，江流雨雪中。故人诗鬓白，旅馆夜灯红。欲赋中兴事，荒哉郭李功。”《泰山玉皇阁》云：“鸡鸣日出接天关，绝顶疏钟云汉间。气合大荒心似海，身临上界目无山。九州寂寂孤僧睡，片石峨峨万古闲。便欲枢衣通帝座，手扶碧落看人寰。”《癸丑四月哀徐怀礼》云：“君十年前一贱徒，盗贩杀人在法诛。江淮之间数逃逋，翻然改悔濯泥涂。先帝有诏曰赦诸，赐名怀礼握兵符。辛亥反侧清祚墟，坐镇东南安三吴。奸人不敢窥江都，狙杀花云好头颅。数君之罪岂曰无，数君之功不可诬。七尺躯，血模糊。乱世不死非丈夫。”《题五洲地图》云：“入门屋大乾坤窄，八荒四极在我室。手扪五岳皆平地，坐视沧海忽壁立。恍如上界一俯瞩，三分尘土水居七。又如置身洪荒前，当时不见一人迹。昆仑之外原无山，余气磅礴散万脉。东南诸国临大水，西北川原岂终极。乃知大块非无垠，直若盆水浮败叶。关塞古今称形胜，自我视之皆智力。图中斑驳五色分，人种国界辨明晰。世上沿革血染成，此图变更乍朝夕。人间无日无干戈，一万年后知何色。起来取图裂粉碎，无地存身计亦得。回头新月照空墙，似闻吴贸嫦娥微叹息。”云史佐吴子玉幕多年，外传子玉诗句，多半出云史手笔。子玉败，云史亦浮沉海上。成败不足论，其人亦一奇男子也。

九二、吴子玉兵败后，乘兵舰缘江西上。所作诗篇，其佳句流传于外者：“眼前风物皆吾有，两岸楼台万顷田。”“吴头楚尾三千里，卷上珠帘看一回。”“帘外东风吹细雨，酒香飞入洞庭湖。”“春风春雨无穷尽，帝子仙人归不归？”等句，俱有气象。

九三、赛金花事，樊樊山前后《彩云曲》外，尚有王部昀之《彩云曲》，薛秀玉之《老妓行》，并长庆体，余前已举之。彩云在未遇洪文卿以前，尚有一逸事。彩云初张艳帜于吴门，尚雏娃也。某日，苏人潘某，偕一伟丈夫至，征彩云侑酒。其人气概雄杰，箕踞坐。临去，置千金席上，云一月后当来亲迎也。养母不知其人为谁，询诸潘某，则曰：此李兆受也。养母大惊，谋偕遁。潘某止之曰：偕遁则终不能出其网罗，而生命危矣；不如匿女而诡告以遁。养母如其言。月余，伟丈夫果来，养母长跪请罪曰：女已遁矣，谨以千金奉璧。其人大怒，连批其颊，置千金不顾而去。此事蒋丈志范为余言，丈盖得之于潘某者。似亦可加以渲染成诗，以补樊王诸作之遗。然余疑彩云雏年，与李兆受不可能相接，潘说似未可信。至近人咏彩云事者，就余所见，尚有安徽袁小偶（祖光）主事《赛娘曲》十首，云：“十五盈盈碧玉姿，状元夫婿定情时。蓝桥霜杵盟无准，记取前身负阿儿。”“万里风帆共泛槎，雪儿慧舌解声牙。等闲学得天魔舞，碧眼争瞧萼绿华。”“雪满貂冠护送归，天河曾记访支机。浣纱姊妹争相妒，娇贵新披一品衣。”“曾说凭肩誓女牛，秋风肠断思悠悠。教成歌舞黄金尽，惆怅尚书燕子楼。”“优昙现后渺难寻，谁许鸳鸯觅故林？我自恨卿卿恨我，琵琶不解《白头吟》。”“艳帜重张十丈红，渔阳鼓震战常┱。天教老作胭脂虎，保护全城第一功。”“风紧桐花徙凤窠，南山鸟入北山罗。珍珠鬻尽衣全赭，新鬼揶揄恶呓多。”“飞絮沾泥太可怜，网开一面释前愆。秋官毕竟多情种，不要儿家买命钱。”“阊闾门外卷秋涛，商妇船归月正高。信有欢场小收煞，张筵老却郑樱桃。”“回首春风暗自伤，三生禅劫话沧桑。都将孽海情天事，讠刍唱江南老赛娘。”我邑孙希孟（景贤）法曹有《客有道秋纺故妓事感叹赋成四律》云：“十样蛮笺纪事新，月坊风陌省前尘。楼名重译标南部，户聚三星拱北辰。长爪教量沧海浅，细眉愁见远山颦。绿衫年少休轻薄，谁倚鹅笼顷刻身？”“双凤城西一水斜，狄鞮妙绝旧倡家。新妆巧作朝天髻，故锦轻縻奉使槎。秘殿仓根深宿燕，明湖高树少藏鸦。游人目送金车过，错认天家女史花。”“赭衣玄鬓意难平，但祝啼乌似有情。太学党人初逐捕，灞陵老将昔知名。罪标青简冤难洗，骨腐缣囊裹不成。一样楚囚应对泣，燕支零乱异平生。”“车马阊门老大回，青楼大道驻轻雷。前身因果三生石，小劫河山一寸灰。锁骨容光夸绝世，画眉图史见惊才。水天赌说长安酒，拥髻休镫有剩哀。”孙诗绝工，上追樊南。抗战前数年，云尚在人间。师师老去，白发青裙，梦影东华，樊楼灯火，知有不堪回首者矣。

九四、郑太夷早年诗云：“用辽犹足支天下，北睇云山万叠青。”野心如此。其后伪满洲国之僭立，此老固蓄意已久也。

九五、近人为宋诗者，专务为瘦硬清苦，落花、游仙等题，皆不屑为之，亦不能为之。独陈弢庵、陈苍虬二家七律，能兼学西昆。弢庵有《落花》四首云：“楼台风日忆年时，茵溷相怜等此悲。着地可应愁踏损，寻舂只自怨来迟。繁华早忏三生业，衰谢难酬一顾知。岂独汉宫传烛感，满城何限事如棋。”“冶蜂痴蝶太猖狂，不替灵修惜众芳。本意阴晴容养艳，那知风雨趣收场。昨宵秉烛犹张乐，别院飞英已命觞。油幕彩幡竟何用？空枝斜日百回肠。”“生灭原知色即空，眼看倾国付东风。惊回绮梦憎啼鸟，罥入情丝奈纲虫。雨里罗衾寒不耐，春阑《金缕》曲方终。返生香岂人间有，除奏通明问碧翁。”“流水前溪去不留，余香淡荡碧池头。燕街鱼唼能相厚，泥污苔遮各有由。委蜕大难求净土，伤心最是近高楼。庇根枝叶从来重，长夏阴成且小休。”王静安先生自沉颐和园之前一夕，曾取此诗后二首，为人书扇，部下流传，误以为玉溪生之作。又《后落花诗》四首云：“恨紫愁红又一时，开犹溅泪落滋悲。世尘起灭优昙幻，风信蹉跎苦栋迟。水面成文随处可，泥中多日自家知。绿阴回首池塘换，忍覆长安乱后棋。”“蓦地风来似虎狂，荃兰曾不改芬芳。濛濛留坐香三日，草草辞枝梦一场。含笑蜜脾从汝割，将离婪尾有谁觞？无端更茹冬青痛，天上人间总断肠。”“柳绵榆荚各漫空，轮转阎浮共一风。啼晓但闻奈何鸟，抱香不死可怜虫。东扶西倒浑如醉，北胜南强未有终。为谢砑光赓舞曲，鬓丝秃尽净名翁。”“底急韶华不我留？余春惜取曲江头。纵横满地谁能扫？高下随风那自由。几树棠梨差可绾，旧时花萼岂无楼。夜阑犹剔残灯照，心恋空枝敢即休。”切时势，切身分，所以为佳。苍虬集中落花诗甚多，其警句如“巾因奉佛余心结，衣为留仙有皱裾。”“一往清狂曾不悔，百年惆怅与谁同”？“早识漏因偿漏果，岂知深色换深愁。”“香色有情甘住著，虚空无尽极思量。”皆工。

九六、余十九岁时，为《近代诗评》一文，衡量并世诗流，凡一百家，括以四派，略云：“诗学之盛，极于晚清，跨元越明，厥涂有四：办香北宋，私淑西江，法梅王以炼思，本苏黄以植干，经巢、伏敔、蝯叟，振之于先；散原、海藏、苍虬，大之于后，此一派也。远规两汉，旁绍六朝，振采蜚英，《骚》心《选》理，白香、湘绮，凤鸣于湖衡；百足、裴村，鹰扬于楚蜀，此一派也。无分唐宋，并咀英华，要以敷鬯为宗，不以苦僻为尚，抱冰一老，领袖群贤；樊易承之，拓为宏丽，此一派也。驱役新意，供我篇章，越世高谈，自辟户牖，公度、南海，蔚为大国；复生观云，并足附庸，此一派也。”实则近代诗派，此四者外，尚有西昆一派。此派极盛于光绪季年，尔时湘乡李亦元（希圣）、曾重伯（广钧）、吴县曹君直（元忠）、汪衮甫（荣宝）、我乡张璚隐（鸿）、徐少逵（兆玮）诸公，同官京曹，皆从事昆体，结社酬唱，相戒不作西江语。稍有出入，辄用诟病，一以隐约褥丽为工。亦元有《雁影斋诗》，重伯有《环天室诗》，俱惊才绝艳，名重艺林。曹君直、汪衮甫、徐少逵致力玉溪最深，善集玉溪句，天衣无缝，不啻若自其口出。璚隐丈诗得雄直气，虽宗西昆，时出入于他派。丈原名澂，字隐南，别署蛮公。光绪甲辰进士，官外务部郎中，记名御史，仁川领事。廷试时，读卷大臣进呈十卷中，丈居首选。以策对主张立宪。忤慈禧旨，抑置三甲一名，遂失大魁。闻者惜之。所著《蛮巢诗存》一卷，录其有关掌故者数首于此。《游仙》云：“淮南霞举上琼霄，月珮星冠拥侍僚。飞剑斩蛟江左重，吹箫引凤大郎娇。朝朝靧面红桃雪，夜夜归心碧树潮。莫说神州多弱水，跨辚乘鹤白逍遥。”按此首指李合肥也。“斩蛟”句谓其平洪、杨事，“引凤”句谓鸿章子经方，久旅日本，曾纳日妇，时论谓经方为日本驸马。鸿章与日本姻娅，乃始终言和。及甲午丧败赔款，犹谓鸿章有意卖国也。“靧面”句谓鸿章用电气浴也。第二首云：“玉枢高捧领群仙，宝篆元文秘九天。先遣赤龙迎柳毅，莫教白雀跨张坚。八公丹表淮王起，三岛黄云汉使旋。毕竟登盘只仙李，蟠根月窟已千年。”按此首“赤龙”句谓两江总督刘坤一，以钦差大臣，督办东征军务，驻山海关。“白雀”句谓湖广总督张之洞移督两江，代刘氏。“淮王”句谓恭邸入枢。“汉使”句谓侍郎张荫桓、巡抚邵友濂为全权大臣，赴日本会议，至广岛，日本拒之，遂返国。末二句谓和议之责，终推李鸿章也。第三首云：“丁甲神兵只自夸，天符枉召阿香车。拖肠淮鼠原无赡，昂首神鳘自砺牙。风刃霜轮甘堕落，金科玉律惜参差。碧佻早识封姨恶，悔作瑶阶旌节花。”此首咏卫汝贵也。第四首云：“懒向潇湘领洞庭，鹤符手捧赴丹廷。玉龙鳞甲颓云白，金虎搀枪扫地青。元女奇书竟何益？黄公神咒忽无灵。岳阳楼上乘鸾过，愁倚西风玉笛听。”此首咏吴大征也。首二句谓大征以湖南巡抚请缨出关，三、四句谓田家庄大雪军败。第五首云：“月斧云斤动九天，芙蓉城郭倚秋烟。当关猛将谢仙火，横海灵槎太乙莲。万劫长埋金鹤泪，九宫枉费玉蚨钱。蓬莱方丈知何在？回首沧桑意惘然。”此首哀旅顺也。

九七、庆亲王奕匡当国时，颇有贪贿名。璚隐丈有《长安有狭邪行》刺之，曰：“长安有狭邪，乃在城西隅。幽径辟朱邸，青楼夹通衢。入门玉作砌，叩户金为铺。中有婵娟子，自名倾城妹。月珠约花额，虹璧融罗肤。金张诸豪贵，车马闲且都。百万碧玉钏，千万翠羽孺。黄金何足贵，难买颜欢娱。鞠卺升华堂，主人骄难扶。星眸睨左右，夜梦倚白榆。王母开口笑，莲骁共投壶。诸子非泰箍，吉语相为谀。尔莞开颜晒，荣赏如分符。主倦欲送客，众客容次且。云有不腆物，备赏苍头奴。得收为厚幸，夸耀及妻孥。宾朋相告语，指日登天涂。吁嗟世间人，狭邪诚足趋。”此诗采藻艳发，泽古功深，描摹情态，曲尽其致，传之他年，足当诗史也。

九八、刘淑英，安福人，庐陵王蔼妻。父铎，为扬州太守，死珰难。淑英工书画诗文，善舞剑，年十八而寡。尝到股疗姑疾。甲申国变，自矢报国，集家童百人，倾资募成一旅，淑英自擐甲佩剑训练之。顺治三年，楚将张先璧驻永新，淑英领所部赴焉。张奇其才，欲娶之，淑英不可。张散遣其部众，淑英愤恨卒。临卒闻雷，有诗云：“迅雷欲雨清且幽，天公慰我困龙愁。卿卿莫道归来晚，收拾闲云补衲头。”吾邑赵孝在（允怀）《小松石斋诗集》中有《刘淑英》长古一首，爰录之，而志其本事如此。诗云：“山川间气锺巾帼，孝以事亲忠报国。读曲先悲黄鹄单，挥戈欲挽红轮仄。有明十传王气销，珠囊已失金瓯摇。残山剩水不可保，风尘遍地军声嚣。义旗卓然起吉阳，银刀一队泼水光。健儿帐下敢仰枧，霜袍雪锁神扬扬。万金手散结死土，童仆咸思耀青紫。城名何处记夫人？军号传闻比孃子。孤军无援虑穷蹙，转战乡关思有属。衡湘客将来建牙，愿以偏师听约束。辕门鼓吹声如雷，绣旗锦伞翩然来。入营一揖光四照，春风玉帐花齐开。丰容想见花为侣，何况龙韬受元女。可怜闺阁才太奇，不觉须眉气先沮。军中有律戒师婚，冰上无端传吉语。兰心一点烈焰生，腰下莲锷铿然鸣。忠贞家法世相守，污耳何意闻此声。此行孟浪殊自伤，援桴惭愧称勤王。飘零部曲散已尽，铁衣透渍红冰凉。刁斗无声千帐静，砭骨秋风人卧病。一丸孤月痛埋云，千古丹心明似镜。呜呼！不死于节实死节，死节兼之忠且烈。一事犹怜恨莫消，沙场未洒桃花血。唐公主，冼夫人。生虽异世情相亲，可惜成败难同论。沈云英，秦良玉。得此三人如鼎足，可惜当时隔芳躅。明书不讳言义兵，兹事奇更非常情。我为作诗韵金石，传唱庐陵刘淑英。”诗虽不脱乾嘉格调，然亦生动。

九九、清初永康闺秀吴绛雪（宗爱），色丽才清，人称“桃溪女史”。归邑诸生徐明英，早寡。通音律，善写生，并设色山水。尝作《同心栀子图》，回文绣为镜囊，纵横读之，得诗词数十首，见者叹为工绝。康熙初，耿精忠叛于闽，伪总兵徐尚朝寇浙东，陷处州。将及永康，艳绛雪名，欲致之，声言以绛雪献可免攻。邑之人谋以纾难，寇至，强之行。绛雪为一邑生灵计，遂慷慨行，以智绐寇出境，乃触岩石死焉。著《六宜楼稿》、《绿华草》并回文诗等，后人合之称《徐烈妇诗钞》。吴康甫（廷康）丞永康，摭其死节事实，属海盐黄韵珊（宪清）谱为《桃溪雪传奇》。燕山徐纲伯（维城）《天韵堂诗存》中有《桃溪雪乐府题词吴康甫二尹属作》一长古云：“潭悬日月峰芙蓉，（金华有日月潭芙蓉峰，）郁灵杰气兰闺锺。吴家有女巾帼雄，光洁二曜罗其胸。才如花艳颜花红，协律和声学鸣凤，写生秀影藏惊鸿。椿荫久承怜絮咏，玉台春喜妆台映。配称嘉耦自无猜，歌矢同心甘并命。翩然风信一帆吹，吹醒鸳鸯各自飞。乍怆离鸾惜扼茧，俄惊寡鹄断琴徽。星孤女是荔生侧，翼覆儿空赢负悲。一杯酒奠一抔土，告慰添丁已可哀。（并见《六宜楼诗》中。）蜃雾蒸云飘忽起，起从海角延闺里。压境貔貅气欲吞，空城鼠雀神先死。志必得者倾城姝，尔献则生否则屠。聚而谋者无丈夫，汉唐故智和戎乎？连臂而来沈墨气，幽居之中声鼎沸。慷慨从行仁且智，安详应变行无事，无惊无怒无悲泪。戴二天者踵而至，阖邑万户同零涕。一笑挥手公自去，耳畔无为徒絮絮。骑马赴贼中，见贼言从容。生吾桑梓吾若从。一声金呜偃旗鼓，一掷玉碎倾泰嵩。白日照心心炼石，以身触石石成璧，非石能璧石血赤。血赤不作桃花瘢，千秋彝鼎同斑斓。浸于苍壁神呵护，沃以银汉天悯怜。一刻千金计无左，我生我死都由我。军张孃子何以尚，城号夫人无不可。足使一城长枪大戟无可奈何人，恨不能化玉立天人身。挺身而出全生灵，全生灵复全其名，坐令奇功伟烈七尺输娉婷。独奈何，传信传疑百余载，疑讳相承表彰怠。芙蓉有时隐香泽，日月终难晦光采。同宗旷代来一丞，乾坤正气千钧承。不独幽贞灵爽阴式恁，访乃遗逸得其真，被之金石旌其神。岂惟一时一事幽光潜德深仁毅烈名不坠，直使千年万代忠臣孝子义士节媛眉同伸。遗我一卷使我读，使我读之冠带肃。心快生花不忍笑，泪凝成珠不敢哭。歌以代哭神为驰，唾壶击碎如意挥。得其仿佛千古谁？无乃五代西蜀乡贡进士妻，才色节烈相等夷，奇功奇智尚觉难追随。转忆永康古道稳坐肩舆时，寡闻谫陋余堪嗤。此地此人曾不知，猿鸟窥客应笑嬉。不然敬当舍舆而徒手折松柏女贞各一枝，荐清泉之明水，拜手稽首而吊之。”此诗中段笔力雄劲，极见精采，惜后半太芜杂，为减色不少。

一○○、清末黄公度、谭复生、夏穗卿、蒋观云、梁任公诸人，倡诗界革命。任公《新民报》中有《诗界潮音集》之选。然诸人中，除公度外，余皆成就未能副所期。今诸人皆没世矣，独金丈松岑崛起吴下，张革新之帜。所著《天放楼诗集》、《续集》，才思纵横，陈丈石遗谓方之古人，于杨升庵、龚定庵为近。松岑则谓于升庵绝对无缘。论近代诗，颇推许郑子尹、范伯子、袁爽秋诸家，而于时流之做宋人一派者有微词。癸酉夏，余以诗谒之于吴门，丈一见惊叹，称为“才雄笔秀，独出冠时，老夫对此，隐若敌国”云云，诚奇缘也。《天放楼诗》广博奥衍，不具录。录其近作《黑云都》、《花门强》二首。《黑云都》为意大利首相墨索里尼作，《花门强》为土耳其总统凯末尔作也，是皆所谓以旧格律熔铸新意境者。使公度而在，亦当白叹为不如矣。《黑云都》云：“黑云如车轮，亭亭西海湄。海上古雄邦，大秦扬声威。寒潮漱城根，余波荡三陲。以死贸自由，王政遂为牺。二伯共与和，对掌丝纶扉。束棒加斧┥，前驱充威仪。战则为统军，歼彼迦太基。远征苏丹国，黑海捕鲸鲵。系虏诸侯王，跨摄欧亚斐。希腊古名都，公然赢代姬。东西两大秦，修短不同期。杲杲日丽天，忽堕西海涯。曩年斗兽场，夜间莎鸡啼。三杰再兴邦，云雀张翅飞。教皇城，匕鬯犹倾欹。时危异人出，欧陆风云低。翩翩游侠儿，中原听鼓鼙。荷戈死强敌，存者多疮痍。饮至不策勋，藜苋难充饥。独有头鹅宴，役徒尽赐绯。比户骇鸟钞，通国沸若糜。壮士忽右袒，拔赤立汉旗。谥作黑云都，云中显蛟螭。刻画古英雄，该撒渥大维。束棒同先朝，前驱充威仪。党以棒喝名，一棒苏癃罢。泱泱表海雄，海中扬鬣鳍。六印绾朝纲，只手擎枢机。所忧旷代才，仲死谁相齐？洪流漫滔天，使者真玄夷。孰效西施颦？东海云祁祁。”末语讽刺有深意。《花门强》云：“突厥非花门，漠北支穹庐。建牙傍金山，攻剽随蠕蠕。有时狼头纛，出没长城隅。颉利困恶阳，而缚朝虬须。回鹘残其部，西徙葱岭居。仿佛月支王，奔迸避强胡。皈依摩诃教，遂作花门徒。蒙兀复盛强，逾岭肆毒。倾国重徂西，日暮驱余。深入小安息，（亚细亚急呼为‘安息’。）痛剪狼与狐。五世得名王，提剑恢雄图。东罗既不国，突骑冲厥郛。公然跨两洲，海峡成帝都。圣地久沦丧，健者振臂呼。时节阻朝陵，撄心如百茶。三兴十字军，战血填沟渠。觥觥苏力曼，建国多良谟。左执《可兰经》，右手提锟镭。兵锋之所加，尽是花门徒。盛衰岂有常？赌胜同樗蒲。嗣皇既不惠，良弼倏己殂。北方老犭制子，视尔犹<鼠青><鼠句>。卧榻岂容人，当户草必除。翩彼英与法，长袖更善揄。美与恶病，此局终全输。中原忽构兵，晋楚腾简书。奋发依同盟，苦斗遂蹶株。王冠贸草服，宝殿几为墟。先是战方酣，举国愁沦胥。孰向荆棘丛，血战开通衢。英雄出兵间，智略苞阴符。海上起田单，氵氏水斩陈余。终然仗剑骑，昂首破笼{奴}。赫赫安戈拉，复建东迁都。莫说胡无人，勇毅可式模。嗟我炎黄胄，愧尔花门徒。”

一○一、嘉兴唐兰庵（兰），锡山唐蔚师门下同学也。又曾受业于金甸丞，为沈寐叟再传弟子。诗功极深，同门中除王瑗仲（蘧常）外，无人能及。瑗仲尝举其佳句云：“黄昏乘落日，布作满城霞。”真能状难写之景，可匹刘宾客之句。《蟹簖》句云：“唤起龙王看星戏”，雄怪语得未曾有。“楼台戴月参差壮，鼓角严城断续哀。”出句兴象华妙，对句未称。全首工者，《哭夏祥生》云：“忆旧增寥落，含忧竟丧生。三年惜睽隔，一为叹伶仃。痛哭何由达？裁诗且强成。昨闻同辈说，白发早堪惊。”一起苍凉沈著，盘折而下，无一平笔，真瑗仲之劲敌也。《奇瑗仲》诗起句云：“毕竟王郎胜一筹，即今天壤更难求。”结云：“黔中郑莫曾相望，到老吾侪未许休。”曾作《圣贤英雄异同论》，应《甲寅周刊》之征，段芝老见之，大激赏，寿以四百金。金脱手豪游，数日而尽。己而敝车羸马，泊如也。其落拓自喜如此。

一○二、兰庵数年前旅食平津，常与海藏诸老倡和，颇诵法陶韦。己巳冬，自津回南，在沪为匪人误绑，诗稿亦同时遭劫。君旋自匪窟中逃出，不久诗稿亦合浦珠还，真不幸中之大幸也。五古如《息公见示长句，叹诗人画家俱失古法，因用五言次其韵，仅及于诗》云：“学诗古有法，昧久问谁惜？作者千万人，匆遽如过客。损之未为少，存之宁有益？厥病不畲，孰有劳而获？用心偶未至，觌面天渊隔。何况出昏，曾未辨黑白。习道兼习诗，养心聊一滴。胸次偶往来，古意非其迹。因公知所勉，取术良在择。”于诗家利病，数语道出，“迹”韵十字，诗家第一义。《陪苏堪侗伯立之诸公观荷，归赴西湖别墅茗茶》云：“雨后荷色酣，亭亭出青盖。妍影波中见，好风偶然会。游鳞欲来引，忽失应怨艾。蜻蜒纷水面，暂集翅如旆。朝开傍夕敛，意若恶昏昧。数办倦欲落，翘然裸青蒂。战垂蕊焦黄，莲房始长大。群蜂正乱飞，数客来篱外。微哉化物工，殆此千万汰。至色洁众伦，淡芳散空霭。溪穿远树丛，境亦绝尘。郑丈尝有言，诗患俗情害。一为清净思，梦想终无奈。煮茗坐林下，衣裾留<香奄><香曷>。”寄兴遥深，神貌俱淡，“微哉”四句尤精炼。七律《与息庵游陶园次来诗韵》云：“谁筑林亭傍水陂？明灯歌响出疏篱。似嫌衣薄凉生座，微觉宵深露满枝。野鸟畏喧迷旧宿，游人惊影过前池。静观廊月今犹昔，清切惭无一句诗。”能作北宋人语。

一○三、清代诗风，浙派为盛，浙派尤以秀水为宗，开其先朱竹姹。沈寐叟称竹姹诗能结唐宋分驰之轨。（其门人王瑗仲为余言。）盖竹姹学术淹博，并时无匹，发而为诗，响切光坚，华实并茂。七律雄厚处，上掩明七子。晚年忽师山谷，悉力以趋枯寂。自赵秋谷诋其贪争，耳食者乃从而吠声，近人姚大荣始驳之曰：“赵秋谷《谈龙录》论诗，颇议竹姹贪多，《四库提要》韪之。夷考其实，殊不尽然。将谓使事多则隐僻滋累耶？此自博洽者长技，不足以为竹姹病。竹宅文擅名雅洁，惟诗亦然。意以率辞，辞必副意，殊少浮艳涂饰之习。将谓篇什多则榛苦未剪耶？全集存诗一千七百余首，（内如《闲情》三十首仅存八首，《论昼》二十六首仅存十二首之类，具见剪裁。）益以裔孙墨林暨冯登府所辑集外稿，约四百首，仅存二千一百有奇。稽其编年，自十七岁始，至八十一岁止。六十五年间，得诗仅此，不可谓多。（陆放翁自云：“六十年间万首诗。”迨后又添四千余首。竹宅规之，仅得其四分之一。）将谓长篇多则阅者易倦耶？综核全诗，无论古、近体，五十韵以上尚不多得，百韵尤属希见。全集具在，可覆检也。然则秋谷所谓贪多者，殆专斥《风怀二百韵》言，举一以概其全，秋谷所评，未为公允。”姚氏此论至当。顷见陈丈石遗《题竹宅图五言五十八韵》，亦尊竹宅为一代诗人之冠，此诗为石老近年精心结撰之作，爰录入诗话：“胜清数学人，终首朱锡鬯。经史既淹通，诗文复跌宕。阮亭与齐名，七言铿高唱。放笔为杂文，短钉出醯酱。亭林茂华实，似可颜行抗。诗歌少兴趣，学杜得皮相。桐城暨阳湖，骈散各趋向。毕生专一技，兼营恐相妨。姬传亦选诗，妥帖乏悲壮。此外考据家，多间兼直谅。注疏迈汉唐，宋元薄通畅。词章非所务，时或病冗长。伯渊与轩，容甫共微尚。治经文具体，骈俪特个傥。最后巢经巢，朴学空依傍。诗篇追韩孟，音节促引吭。惜不出其乡，传作阻叠嶂。所以小长芦，一代绝辈行。此图写曹霸，临水竹千桁。潞河尚飘泊，归思奇怏怏。曝书终著书，饮水老无恙。嗟予幼治诗，棹歌辄神<辶王>。绝代金风亭，雅志不自量。马卿慕相如，陶潜希元亮。十年举六经，颇识无尽藏。十七为骈文，馈贫索供张。廿二治许书，形义辨诸状。因知音韵学，千古受欺诳。卅五刊《考工》，算率图样。《周官》并《戴记》，纤悉逮醴醯。《尚书》今古文，平议敢孟浪。经余乃治史，本末纪最当。书局晚随身，方志修实创。百卷志艺文，解题备相贶。《旧闻经义考》，持较未敢让。其他千百卷，甘蹈讠令痴谤。孝标与敬通，身世更堪况。江湖老载酒，千首付浩荡。井梧寒蜡炬，堆案几摒挡。功名似马周，日者桥边访。何须羞绛灌，淮阴屈将将。晚年亡共悼，亦复子同丧。《萧闲》三百韵，约略《风怀》伉。曲冉阝比笛渔，垂老失禄养。故乡有小园，楼阁几手创。遍植碧琅，好山列屏幛。试较南北宅，稍觉逊清旷。来聿来堂，小种亦张王。独有己刊书，可载几车辆。此事意差强，窃比当非妄。早岁曾倚声，湖海托惆怅。壮年弃之去，偷减法久忘。欲和《百字令》，出笔恐太放。狂言殿纸尾，雷塘遥相望。吾友王息存，藏此书画舫。沈朱各题词，此道讠羽宗匠。零落尽山丘，易主定忄良忄良。亡弓子既得，春雪好绣。”

一○四、金亚匏（和）《秋蟪吟馆诗钞》初不为人所知，至梁任公序其集，始力张之，至谓有清一代，未睹其偶。此论一出，而金诗乃声价十倍。胡适之《论五十年来之中国文学》亦和梁之说。石遗老人亦极称之，以与郑子尹并举。传者谓亚匏子某多金，任某银行行长，以千金寿任公，丐其一序。钱能通神，而任公遂极嘘弗夸张之能技以揄扬之矣。新建胡步曾（先肃）及吾友汉川徐澄宇（英），皆曾作专文贬之，其论又失之过苛。吾谓亚匏诗颇能密致，所欠者沈郁耳。持西江派门户之见以衡量亚匏诗，必无当也。惟见道未深，语太犀利，此自才人通病，亦不必为亚匏讳也。集中名作，如《兰陵女儿行》、《烈女行纪黄婉梨事》等，俱奇作，太长不录。其《围城纪事六咏》中《说鬼》一首，揶揄西人，极诙诡之趣，然固胡步曾所讥为中朝士大夫夜郎自大之铁证，识者所齿冷者也。诗云：“三大臣盟江上回，侍从亲见西鬼来。（江南俗称夷曰鬼子）白者寒瘦如蛤灰，黑者丑恶如栗煤。发卷批耳髭绕腮，羊睛ㄦㄦ秋深苔。言语不通惟笑ㄉ，高冠编篾笠异台。坛衣称身无剪裁，漆鞋绿滑琉璃杯，短刀雪色银皑皑，袖中炮火花铜胎。镜五尺窥八垓，寸管作字镂纤埃。口衔菰叶祖不炱，长壶蚪酒鹅黄酷。听者不觉心颜开。有塔高矗南山隈，鬼官日日游相陪。父老奔走携童孩，随行饱瞰欢若雷，居然人鬼无疑猜。亦有贱驵真奴才，何楼伪货欺痴呆。竟买小舟树短桅，船轮要看火焰推。晚归向客夸多财，双凤弯环钱百枚。（夷市物所用洋钱，皆多铸双凤，与向来流入中国者异。”）

一○五、自姚姬传喜为山谷诗，而曾求阙祖其说，遂开清末西江一派。曾诗早年五古学《选》体，七古学韩，旁及苏黄；近体学杜，参以义山、遗山。自谓短于七律。同、光以后，自课五古，专读陶潜、谢二家；七古专读韩愈、苏轼两家；五律专读杜，七律专读黄；七绝专读陆游。然于山谷尤有深契，诗字多宗之。石遗老人论诗绝句所谓“湘乡文字总涪翁”也。曾《题彭旭诗集后》有云：“大雅沦正音，筝琶实繁响。杜韩去千年，摇落我安放？涪叟差可人，风骚通。造意追无垠，琢辞办倔强。伸文揉作缩，直气摧为枉。自仆宗涪公，时流颇忻响。汝复扬其波，拓兹疆宇广。”同治六年与李眉生书云：“诗中有一种闲适之境，专从胸襟着工夫。读之但觉天机与百物相弄悦，天宇奇宽，日月奇闲，如陶渊明之五古，杜工部之五律，陆放翁之七绝，往往得闲中之真乐。白香山之闲适古调，东坡过岭后之五古，亦能将胸中坦荡之怀，曲曲传出。”又是年三月《家训》云：“凡诗文趣味，约有二种。一曰闲适之趣，诗则韦、孟、白傅，均极闲适。而余所好者，尤在陶之五古，杜之五律，陆之七绝。以为人生具此高淡襟怀，虽南面王不易其乐也。”惜其自为诗未能臻此恬淡之境，大多壮观有余，凝炼不足。此其于诗之造诣，所以尚不逮其文也。

一○六、王渔洋论诗标“神韵”，张广雅易以“神味”，余谓皆不如曾求阙“机神”之说也。曾日记云：“余昔年钞古文，分气势、识度、情韵、趣味为四属。拟再钞古、近体诗，亦分为四属，而别增一‘机神’之属。机者无心遇之，偶然触之。姚惜抱谓文王周公系《易》彖辞、爻辞，其所象亦偶触于其机。假令易一日而为之，其机之所触少变，则其辞之取象亦少异矣。余尝叹为知言。神者人功与天机相凑泊，如卜筮之有繇辞，如《左传》诸史之有童谣，如佛书之有偈语，其义在可解不可解之间。古人有所托风，如阮嗣宗之类。或故作佛语，以乱其辞。唐人如太白之豪，少陵之雄，龙标之逸，昌黎之奇，及元、白、张、王之乐府，亦往往有神到、机到之语。即宋世名家之诗，亦皆人巧极而天功错，径路绝而风云通。盖必可与言机，可与言神，而后极诗之能事”云云。此论可谓发前人所未发。

一○七、老杜而后，得其传者为昌黎、玉溪。昌黎得阳刚之美，玉溪得阴柔之美。山谷外近昌黎而内实玉溪。湘乡颇窥此秘。《李义山诗集》云：“渺绵出声响，奥缓生光莹。太息涪翁去，无人会此情。”今日做宋人一派，以钩格磔为山谷者，皆浅尝者也。惟陈散原为能参山谷三昧，其《题豫章四贤像扌本》第三绝云：“驰坐虫语窗，私我涪翁诗。刻造化手，初不用意为。”又《为濮青士观察丈题山谷老人尺牍卷子》云：“我诵涪翁诗，奥莹出妩媚。冥搜贯万象，往往天机备。世儒苫涩硬，了却省初意。粗迹ㄎ毛皮，后生渺津逮。”所论足与曾说相发。

一○八、近代为宋者，散原、海藏为二大宗。其名辈稍后者，陈仁先外，当以夏丈庵为巨擘。仁先兼揽唐宋之长，而夏丈则专学宛陵，意想迥不犹人。方诸谏果，味美在回。其诗《近代诗钞》所选已多，兹录其未选者二首，皆景界新异，町畦独辟者也。《黄浦园坐对月》云：“地车一西翻，举境黑如墨。案头亲灯火，老眼渐亏蚀。幸有月返照，人间知夜色。得水意更朗，遂步浦江侧。川湄夹闹市，仍苦势相逼。巨舰横中流，众槎复旁塞。凭栏贪江光，仅睹波路仄。我心如太清，何物滓胸臆？近持多言戒，惟对月可默。但认月魄中，始是清凉国。凡物皆不生，方免外见贼。”“川湄”六语，写黄浦园景色逼肖，不可移他处，是真宛陵所谓“状难写之景如在目前”看。《自虹桥路驰车西新泾遂登疗养院楼》云：“烈日炙地肤，凝膏变熔液。飙车历郊涂，纷错飞轮迹。虹桥何坦修，冲轸新泾驿。绵绵通一线，上荫海槐碧。往古表邮，官堠双复只。诵诗悯东周，夷貊在肘腋。谁与隐金椎？西路非吾获。凭高一下视，暮景忽焉迫。参差筝雁行，弧光渐悬夕。”马路柏油为烈日所炙，往往融化，此诗首二语道人所未道。

一○九、邱沧海（逢）甲诗句云：“遗偈争谈黄蘖禅，荒唐说饼更青田。”黄公度亦有句云：“流离苦语传黄蘖，盗窃迷香幻白莲。”二诗皆能以流俗不经之语，点染入诗，便成雅音。余家有钞本《黄蘖惮师语录》，其偈语下有姜采跋云：“崇祯中，师官行人。时有中人于东华门拾得黄袱，中有纸，题曰：‘天启七崇祯十七，还有福王一。’奏上，以为妖言，示阁臣而焚之。时师谓采曰：此沮渠投书之祥也。采漫应之。今岁谒师于山中，偶语及此，问师用何术推测。师曰：亦不外乎数而已。采曰：师之术亦黄公石斋之易术也。师曰：黄得其精，我得其粗耳。他日弟子中有以胡运问者，乃作此以示之。”云云。余按黄蘖禅师，即明熊开元。崇祯时，曾以谏言廷杖。唐王亡，削发为僧。世之谈黄蘖禅者，多不知其人，余故详著之。偈语系预言胡清一代国运者，历历皆验。其末首有句云：“继统偏安三十六。”谈者谓德宗死，宣统入继，三年而逊位。三年者，三十六月也。然“偏安”二字无着。今宣统果僭号于长春矣，偏安二字果验。

一一○、梁任公极称沧海诗“黄人尚昧合群理，诗界差存自主权”一联，惜未见全诗。去岁潘丈兰史录示其全首，乃题兰史《独立图》者也。亟录之于此：“举国睡中呼不起，先生高处画能传。黄人尚昧合群理，诗界差存自主权。胸有千秋哀古月，眼空九点哭齐烟。与君同此苍茫意，隔海相望更恫然。”兰史今作古矣，为之感喟不置。

一一一、邱沧海者，又字仲关，号仙根，一号蛰庵，又自号南武山人。原籍广东蕉岭人，迁台湾。光绪甲午、乙未间，割台事亟，沧海建议自主，台民争赞之。乃议建民主国，开议院，制蓝地黄虎国旗，议戴台抚唐景崧为总统。四月，中日和议成，卒割台湾。台民乃决自主，上台湾民主国总统印于景崧，沧海副之，起兵抗日人。及景崧兵败遁，沧海犹率民团抗日，卒不敌，乃举家内渡，居嘉应。时与黄公度相倡和。盖与之笙磬同音也。倡办新学于南洋群岛及粤闽一带，一以培植尚武精神为志。辛亥事起，多所匡扶，为粤代表至宁，议定时局，旋即病殁。沧海为人，伟岸有奇气。余友嘉兴王铭远（迈常）与之深交，藏有其造像一帧，双手各擎一铁弹，气宇迥异常人。所著有《岭云海日楼诗》，沈雄顿挫，悲壮苍凉，感怀旧事，伤心时变，激昂不平之气，真切流露，似陆剑南，似元遗山。梁任公称为天下健者，兰史丈称其长篇如长枪大剑，武库森严，七律一种，开满劲弓，吹裂铁笛，真义军旧将之诗。

一一二、沧海生平作诗至数万首，惟乙未以后诗仅存。其《秋兴》、《秋怀》诗，寓侗傥之气于细腻之中，其风格盖在黄公度之上。《近代诗钞》中未选其诗，《饮冰室诗话》亦仅录数章，非其至者。摘录若干，以备一代之诗乘。《春愁》云：“春愁难遣强看山，往事惊心泪欲潸。四百万人同一哭，去年今日割台湾。”《有感赠义军旧书记》云：“拜将登坛卓义旗，五洲睽目属雄师。当时力保危台意，只有军前壮士知。”“宰相有权能割地，公民无力可回天。啼鹃唤起东都梦，沈郁风云已五年。”“凤凰台上望乡关。地老天荒故将闲。自写鄂王词在壁，从头整顿好河山。”“谁能只手斩长鲸？不愧英雄传裹名。撑起东南天半壁，人间还有郑延平。”《秋怀八首用覃孝方韵》云：“万古兴亡闪电过，百年人事几蹉跎？海枯石烂英雄尽，木落江空涕泪多。入萝人间无白日，洗愁天上有黄河。茫茫四野穹庐底，来唱阴山《敕勒歌》。”“蓬山沦没阻东归，看惯年年海水飞。剩有壶公教地缩，更无苌叔与天违。{林}竽落日神猿哭，苜蓿秋风虏马肥。今日秦庭非复昔，休将九顿拜《无衣》。”“王母云旗缥缈间，冥冥龙去枉髯攀。海中仙蚌流珠泪，天上寒鸦怨玉颜。往事已沦开宝史，故官曾唱纥干山。剧怜未殉西陵葬，定策归来国老闲。”“满目洪流治已迟，谁教天展九年期。元黄大化无今古，风雨神山有合离。四海毕销蛟蜃气，九天同拜虎龙姿。书生自作华胥梦，千载何妨此一时。”“休讹舜死与尧囚，寰海居然更九州。日月不随天左转，江河还向海西流。蛟螭国土黄金界，雕鹗旌旗白帝秋。画革旁行新史笔，未妨荒外纪飞头。”秋城吹角夕阳斜，浪迹频年寄海涯。拔后枯麓心未死，劫中残局着全差。无聊身世文为戏，有例神州裔乱华。不信东篱仍故节，岛夷章绂玷黄花。”“东海求仙撰怪文，西园谐价策高勋。眼中鸡骛方争食，意外蛟龙未得云。左纛岂夸蛮大长，短衣休叱故将军。秦王梦里钧天奏，此曲人间本不闻。”“浮云落木共飘萧，动地商音起素飚。雷雨神龙双剑化，关河戎马一身遥。黄天讹立多新说，赤道回流有热潮。穷海高秋无限感，雄心依旧借时销。”《秋怀》云：“万里风云愿竟酬，军前歌舞作中秋。黄金铸阙开藩部，碧玉通江建节楼。十道分封诸将爵，五湖归老美人舟。年来此语成萧瑟，匹马西风莽浪游。”“昆仑山势走中华，赴海南如落万鸦。缩地有人工幻术，通天何处觅灵槎？沉鸟口空衔石，酣梦人心久散沙。弹指光阴秋又老，长绳难系夕阳斜。”“中原王气黯东迁，叹凤嗟麟意惘然。人物终成一丘貉，文章更噪六朝蝉。绕篱晚菊寒谁采？补屋秋萝冷自牵。销尽美人迟暮感，素书一卷独编年。”“斜阳围听说场词，我亦曾驱十万师。破碎河山开国史，飘零风雨出军诗。海中故部沈苍兕，云里残旌失素霓。岁自周天天自醉，红墙银汉隔秋思。”“山南山北枉张罗，云路冥冥鸟去多。四海论交几投契？千秋自命未蹉跎。中原麟凤陈陶叹，大漠牛羊斛律歌。老我秋风无一事，十年雄剑不曾磨。”“名驹未悔困鞯鞯鞍，鸷鸟何曾惜羽翰。人到穷愁思著述，天留豪杰济艰难。衣冠文武浮云变，雷雨蛟龙大海宽。不信平生飞动意，但将文字救饥寒。”“明明如月拨愁开，欲取黄金更筑台。朱鸟莫将歌当哭，红羊休信劫留灰。著书覃子原仙骨，顾曲周郎有将才。收拾雄心且行乐，五云多处觅蓬莱。”按此诗原系步韵和覃孝方，并送其赴东瀛。“酒迫桓温走老兵，诗看秦系破长城。英雄失路群儿笑，独客逢秋百感生。沧海桑沈栽后影，钧天乐断梦时声。尉佗台上西风急，来写登高送远情”。《秋兴次张六士韵》云：“芒踢云开大汉年，眼看楚蹶复赢颠。收兵先下三秦地，奉使遥通百粤天。照尽古人珠海月，飘残霸气玉山烟。英雄早剩前朝史，怀古悲秋意恫然。”“黄河东下走龙门，难起中原古帝魂。天上斗牛沉剑气，人间鸾凤扫巢痕。狄泉故壤双鹅出，瓯脱穷边万马屯。不信开元天实事，但留诗史浣花村。”“万里西风海欲波，荒荒白日奈愁何。美人临颁浑脱舞，壮士阴山《敕勒歌》。故国千年啼蜀魄，蛮荒九死负黎涡。梦中还作钧天奏，蒙瞍蓬蓬自鼓鼍。”“坐看桑从海上栽，群鸥见惯不相猜。生毛有地供秦笑，呵壁无天慰郢哀。两帝中央谋混沌，三山左股割蓬莱。故乡游钓今何处？空忆渔人让曲隈。”“荒村独树老夫家，九月东篱菊未花。金石自应求上药，河山原不阻飞车。御寒岂合裘仍典，谋醉何妨酒偶赊。未解长安西笑乐，薜萝门外是天涯。”“衣冠文武眼中新，晏坐空山笑此身。割地奇功酬铁券，周天残焰转金轮。《后庭玉树》仍歌舞，前席苍生付鬼神。细柳新蒲非复昔，更无人哭曲江滨。”“辽东华表鹤西飞，但作神仙愿己违。故国河山残照尽，秋风城郭旧人稀。四郊戎马边声急，七叶金貂世谱微。休向哀鸿谈往事，江湖满地稻粱肥。”“五岭南来势纠纷，百年边事漫重论。月中潮汐争消长，天外风雷骇见闻。上国地埋龙虎气，中原人杂犬羊群。山飞海立今何世？闲就安期话白云。”《乙未偶题》云：“化碧三年血有痕，当年哀感满乾坤。鹑维剪后天方醉，无路排云叫九阍。”“此局全轮莫认真，东南风急海扬尘。世间倘有虬髯客，未必扶余属别人。”“残山剩水冷斜晖，独向西风泪满衣。皂帽藜成底事，全家辽海管宁归。”“人间成败论英雄，野史荒唐恐未公。古柳斜阳围坐听，一时谈笑付盲翁。”皆念念不忘台湾，沈郁悲凉，如闻渐离之笳，如闻越石之笳。昔英吉利诗人摆伦，匹马从军，为世艳称，《哀希腊》诗流传万国。若仓海者，其流亚欤？

一一三、丁卯五月初三日，王国维自沉于颐和园之昆明湖。其死因传说纷纭，竟成疑案。沉渊后，海内文士哀挽之作至夥，而陈寅恪一长古尤工，盖诗史也。诗云：“汉家之呃今十世，不见中兴伤老至。一死从容殉大伦，千秋怅望悲遗志。曾赋连昌旧苑诗，兴亡哀感动人思。岂知长庆才人语，竟作灵均息壤词。依稀廿载忆光宣，犹是开元全盛年。海宇承平娱旦暮，京华冠盖萃英贤。当日英贤谁北斗？南皮太保方迂叟。忠顺勤劳矢素衷，中西体用资循诱。总持学部揽名流，朴学高文一例收。图籍艺风充馆长，名词领编修。校仇鞮译凭助？海宁大隐潜郎署。入洛才华正妙年，渡江流辈推清誉。闭门人海恣冥搜，董白关王供讨求。剖别派流施品藻，宋元戏曲有阳秋。沈酣朝野仍如故，巢燕何曾危幕惧。君宪惟闻俟九年，庙谟已是争孤注。羽书一夕警江城，仓卒元戎自出征。初意潢池嬉小盗，遽惊烽燧照神京。养兵成贼嗟翻覆，孝定临朝空痛哭。再起妖腰乱领臣，遂倾寡妇孤儿族。大都城阙满悲笳，词客哀时未返家。自分琴书终寂寞，岂期舟楫伴生涯。回望觚梭涕泗涟，波涛重泛海东船。生逢尧舜成何世？去作夷齐各自天。江东博古矜先觉，避地相从勤讲学。岛国风光换岁时，乡关愁思增绵邈。大云书库富收藏，古器奇文日品量。考释殷书开盛业，钩探商史发幽光。当世通人数旧游，外穷瀛渤内神州。伯沙博士同扬扌，海日尚书互倡酬。东国儒英谁地主？藤田狩野内藤虎。岂便辽东老幼安，还同舜水依江户。高名终得彻宸聪，征奉南斋礼数崇。屡检秘文升紫殿，曾聆法曲侍瑶宫。文学承恩值近枢，乡贤敬业事同符。君期云汉中兴主，臣本烟波一钓徒。是岁中元周甲子，神皋丧乱终无已。尧城虽局小朝廷，汉室犹存旧文轨。忽间擐甲请房陵，奔问皇舆泣未能。优待珠盘原有誓，宿陈刍狗遽无凭。神武门前御河水，思把深恩酬国士。南斋侍从欲自沉，北门学士邀同死。鲁连黄鹞绩溪胡，独为神州惜大儒。学院遂闻传绝业，园林差喜适幽居。清华学院多英杰，其间新会称耆哲。旧是龙髯六品臣，后跻马厂元勋列。鲰生瓠落百无成，敢并时贤较重轻。北宋党家惭陆子，西京群盗怆王生。许我忘年为气类，北海今知有刘备。曾访梅真拜地仙，更期韩雇符天意。回思寒夜话明昌，相对南冠泣数行。犹有宣南温梦寐，不堪灞上共兴亡。齐州祸乱何时歇？今日吾侪皆苟活。但就贤愚判死生，未应修短论优劣。风谊平生师友间，招魂哀愤满人寰。他年清史求忠迹，一吊前朝万寿山。”按“曾赋连昌旧苑诗”句，谓王曾赋《颐和园词》。南皮太保为张之洞，艺风为缪荃荪，为严复。“宋元戏曲”句，谓王早年曾著《宋元戏曲史》。“江东博古矜先觉”句，谓罗振玉治甲骨文字，启其先路也。伯沙博士法国人。海日尚书为沈曾植，王辛亥后时与唱和，其诗载《观堂集林》。绩溪胡为胡适。“清华学院多英杰”四句，盖指梁启超。梁氏与王同主清华研究院讲席，皮里阳秋，明眼人一目了然。然寅恪后来自为注，多违心之言，与全诗情感及隶事相反，不可信也。全诗如白头宫女，细说开元，虽遣词未尽凝炼，不足为病也。

一一四、企棠舅氏诗，由遗山、东坡以窥杜。平生专作七律，古诗仅百之一也。随佑莱姨丈在琼崖、广州时，所作最富。壬子以后诗，多不自收拾，所存无几矣。舅诗不作艰深语，初看几似打油，然句极老硬，绝不浮滑。《得乡书》云：“廿年迂僻守柴荆，今日居然海外行。廉静且师孟公绰，才华难语玉溪生。鹪鹩巢树毋多许，驽马逢场偶一鸣。寄语乡关休念我，天南正值福星明。”《感事》云：“时局日离奇，天生才亦异。不识一丁人，能兴万世利。开矿洪荒山，垦盐斥卤地。专利三十年，温饱见经济。”“《和宝师咏龙眼》云：“海南龙眼并驰名，唤作荔奴评太轻。落落高林随地见，垂垂圆实傍秋生。及时风味同瓜果，论到家厨压笋樱。倘法真人燕津法，养生正欲住琼城。”《和宝师咏佛手蕉》云：“琼岛菁英数不穷，蕉名佛手与谁同？清心想是慈悲处，化热都归掌握中。此夕尝新盘贮翠，前生证果灯瑶红。炎方天锡非常品，销夏何须醉碧筒。”《重阳后三日飓风》云：“两雨复风风，洪涛吼半空。纸窗飞蛱蝶，庭树斗虬龙。闻见奚奴惯。声威飓母雄。此时江海客，坐卧叹惊鸿。”《风灾感赋》云：“琼台非旱亦非水，迭岁为灾此飓风。屋破村氓鹿走险，樯倾海客鸟惊弓。终朝变易山川色，善后更番土木功。大吏忧民何日了？天南又落万哀鸿。”《秋阳》云：“雨息风狂日放光，日中依旧葛衣裳。莓苔更上一层绿，木叶初无半点黄。直欲四时过长夏，浑忘九月已重阳。迎凉将祝天阴晦，又怕连朝飓母狂。”《和鞠翁思亲韵》云：“粤水吴山别路迢，思亲一样旅魂销。琼台夜雨浪浪响，梦里如闻福港潮。”《和宝师韵》云：“两袖清风莫笑贫，海天大好奇吟身。月明五夜何来暑，花发四时都是春。客舍久居似桑梓，异乡风味亦鲈莼。人生何处非行乐？不羡人呼怀葛民。”《和奇仓公诗韵》云：“游琼游记虽未镌，归来当与君谈天。梅花树下可浮白，月明楼上休草《玄》。自我一别七千里，已更二君三易年。龙宫诡怪贮胸臆，一语惊破青林烟。”此首殊奇伟可喜。《和石哥元夕感怀二绝》云：“良宵款洽忆高曾，先世风流洵足称。兄弟三人相对饮，金樽清酒绛纱灯。”“埙篪万里一诗筒，此夕元宵境不同。他日云初再追忆，南楼明月北窗风。”以上皆在琼州作。《羊城口占》云：“无冰七洲岛，不夜五羊城。大地何穷尽，微躯太瘦生。赏心嫌道远，病眼怯灯明。廿载乡关梦，幽窗一短檠。”《书怀》云：“我本林栖者，饥驱到粤东。畏人鱼鸟性，涉世马牛风。岁月诗囊里，江山雾眼中。循途与守辙，天地一牢笼。”《和石哥感事韵》云：“世变倾全局，皤臣唱大刀。蜩螗惊海沸，猿鹤喜山高。道济长城坏，鲁连东海逃。新民仗并翦，画策任英髦。”《和石哥西风韵》云：“忧深思自远，天地况秋声。霰集悲时局，岩枯见物情。未能千日醉，姑俟一阳生。岁暮闭门卧，高人眼正明。”《寄莲哥诗四首叠去腊诗韵》云：“去腊梅花一纸书，赋诗四首慰闲居。那知白日如流驶，又是青阳逼岁除。世俗纷更殊未已，家乡丰歉果何如？高年不与时追逐，好乐黄农处里闾。”“天涯作客几经春？感极陶潜日月辰。黄菊有怀重九节，青衫无恙一陈人。不修边幅非狂态，懒作家书亦性真。近日案头置庄老，颇思齐物讲同尘。”“黍谷阳回物望多，杂花生树乱莺梭。纵安徐犀论文榻，犹有冯弹铗歌。寄语惠连行素位，慎毋江令赋春波。青坛自是吾家物，何必貂裘夜走坡。”“万里家山一破扉。登楼遥见白云飞。轮蹄此日终无补，糠当年也自肥。莫道车中鱼已活，却输梁上燕知归。心头一念常难去，阿买于今望挈携。”《和仲弟隈字韵》云：“春雨日坐茶瓯隈，止渴不须还望梅。新绿时抚小院树，软红怕走长桥雷。秋蛇春蚓写池草，酒仙词客同岑苔。东郊年少正盘马。笑我驽骀驱不来。”以上在羊城时作，气体较前为进。《代人题岳大汉书下酒图》云：“一办心香班孟坚，先生豪饮不知年。太羹元酒葫芦本，海错山珍食货篇。菊盏风流劬学日，兰台滋味醉乡天。治生莫作陶朱看，十载醇醪手一编。”“当年小草缔丝萝，太息乔松已逝波。图展春风觇杖履，碑题中岳感山阿。老成凋谢典型在，末学支离糟粕多。自问西京粗涉猎，东床终究愧东坡。”此为壬子后作。

一一五、海上诗友谢玉岑、王瑗仲、朱大可、顾佛影、钱小山、陈器伯、庄吕尘、徐澄宇、陈秀元夫妇，年来结吟社于海上，曰“鸡鸣”。既而以其名不雅，易之曰“变风”。大可、佛影兴会最浓，余与瑗仲每逢社集，不常到也。大可名奇，一字莲宅，嘉兴人，有《耽寂宦诗》。初不相识，于报端见余诗署名《梦苕庵主》者，大惊叹，夸示于我友谢玉岑。玉岑笑曰：是老友钱某也。乃举余与瑗仲合刊之《江南二仲诗》赠之。君著诗话，极称余《夜起观白莲》之作，以为不让海藏。又称其九一八以后之诗，可比黄公度。癸酉春，在沪西郁君葆青枞溪草堂雅集，始与君相识。君豪于饮，诗学海藏，一清见骨。石遗老人《近代诗钞》曾选及之，惜不多，今录其《题毛公鼎拓本》七古一首，君平生得意之作，而石遗所未选也。诗云：“武王克商封同姓，鲁卫毛聃史称盛。毛公子孙修厥政，王锡以鼎铭作证。其辞若曰父<厂音>听，配我有周膺大命。于文武里不廷，庸集乃命唯先正。以下云云读难罄，诘屈聱牙同一病。作铭者谁疑姬圣，不然史佚擅词令。惟毛建国德不竞，鼎亦沦落销光映。欧赵末录阮吴剩，《两》（吴云）《奇觚》（刘心源）失考证。氵更阳（端陶斋）嗜古发至性，珠玉无足鼎有胫。忽然得之比照乘，斋之宝某某赠。摩挲自朝常至暝，欢喜赞叹如弗胜。散盘位置或季孟，睥睨石鼓真妾媵。孙翁（仲容）学术非钉，为作笺注侔服郑。但憾昌黎醉不醒，不遣长歌逞豪横。蜀道之行良蹭蹬，头璧俱碎鼎独剩。弃置墙角如短檠，光芒万丈时一迸。贾胡夜夜望斗柄，知有瑰宝落陷阱。囊金入市屡窥讠，谋诸晖台孰能儆？杨侯年老气愈劲，独执鼎耳苦谏诤。从来胜天恃人定，神灵呵护事难凭。我从拓本睹光莹，惟有再拜不敢请。成周法物气象，绝异楚钟与秦镜。忽持此卷劝题咏，才薄如我宁能称。二陈（散原、苍虬）句法盘空硬，敢操瓦釜侪笙磬。”此诗极为海藏所激赏。

一一六、顾佛影名宪融，南汇人，主大同大学国文讲席。初但知其能诗，不知其工。顷读其新刻《大漠诗人集》六卷，则诗笔轻灵松秀，大似锁子菩萨，柔欲无骨。七古体格未纯，七绝多而且工。如《西湖杂诗》云：“醋鱼风味美云云，辜负春纤一箸分。我已逃禅君莫笑，只餐烟露不茹荤。”《西兴》云：“水ヶ花外暝烟升，小市人家欲上灯。愁煞扁舟卧居士，卷篷低烛过西兴。”陈丈子言评曰：得渔洋三昧。《篇豆》云：“篇豆垂篱嫩未黄，筠篮得供新尝。范妈知我舌头淡，多放油盐酱与糖。”《舟中口占赠舟人炳千》云：“一眼犹明一眼盲，摇船老子耐风霜。我家三代都摇过，来去卅年周浦塘。”朱大可云：此两首皆近伏敔堂。《赤山埠夜归》云：“赤山埠外上归船，倦鹭眠鸥各悄然。可有坠欢烟水里，湖灯红似十年前？”朱大可云：风神潇洒，似不食人间烟火者。五古《东天目途中口占》云：“有泉出山腹，激石声嘶嘶。一禽立石上，侧目如有思。三人雨中来，张伞坐岸陂。三者共一境，其中各有私。泉欲得渊壑，鸟殆怀其雌。旅人苦长途，急求饼疗饥。无论生非生，有质情已随。此理叵思议，持之欲问谁？叩诸造物者，但指日月驰。”海藏云：渥洼天马，迥异凡姿。大可云：此诗能将向来作古体者之架子语、习套语、浮泛语、杂凑语，一扫而空。专从泉、鸟、人三者不同物而同情一点作去，语语写实，而又语语翻新，诗人之能事至此。七律如《虎跑》云：“湖上烦喧渐可抛，又寻净域到山坳。明妆一座空鸳侣，佳茗三生忆虎跑。何以为情吟旧雨，有如此水话深交。白云古树年年在，留待先生自结巢。”海藏云：腹联淡而弥深。《咏篱》四首云：“郁金堂上苦思君，身是潇湘薄命云。绝世聪明欺燕子，迷人颜色妒斜曛。留三分梦教重做，隔一层香待细薰。立近空廊还侧耳，堕钗声息记曾闻。”“江干旧梦枉缠绵，生就飘零只自怜。一样关心同绣幄，半生留恋是茶烟。荡花风起疑无地，罥鬓人来怆隔年。珠箔银屏原不羡，萧斋惟爱翠筠妍。”“仙人楼阁最玲珑，面面阑干挂断虹。醉裹曾窥花绰约，病中常听玉丁冬。但教通月情犹淡，直待围春梦太浓。一树寒梅羞已老，敢移疏影上雕拢。”“辛苦当风一桁衣，不容宁贴不容飞。镂冰为骨知奚益？穿泪成珠愿总违。小苑莺花看渐老，红楼声息听全非。人生常是朦胧误，何况黄昏近四围。”大可云：四诗工绝，若仿梅河豚、祁鱼虾之例，宜称“顾帘子”矣。闻野鹤云：辛苦二句，真此题绝唱。余谓四诗固佳，然格调未高古，爱之而不愿效也。

一一七、复辟之役，昙花一现。湘乡曾重伯（广钓）有《纥干山歌》纪之，以美人香草之词，寓隐文谲喻之义，盖诗史也。歌曰：“纥干山头冻杀雀，生处何如此间乐？冰井银五月秋，肯向华严觅楼阁。南看已定波汹涌，北望徒惊雪艮。何事金楼一斛珠，偏献君王万年药？别殿仙人号丽华，连天姓氏出兵家。天教艳极还招妒，地为恩殊每自夸。十二玉书逢内召，三年犀甲拥如花。新妆竞羡宫衣好，深抱谁知春带赊？水殿阿姨随水佩，云廊彩伴逐云车。笙歌未彻霓裳月，浮白犹喧九酝霞。争知事势朝来异，河婺星娥满元会。红粉初披雉扇开，紫袍已捧鸾舆至。瑶电俄通四大洲，签名最近重瞳字。耆旧中原见朔风，园陵东郡还佳气。喜极鸱夷酒作肠，悲来驼狄铅为泪。矮鬟长禅绿云，倾城争学盘蛇髻。飞施依然舞两螭，邮筒仍是镌双鲤。老子西行去不回，山人南海闻风起。寺主鸳鸯且等闲，侍郎碧落先除拟。一经两海旧封疆，八座三貂议宪章。广召散仙登秘殿，还将十资宠华阳。顷刻桃花求圣解，逡巡枣果觅灵香。只言天上光阴好，流浪人间抵十霜。谁知天上马蟾速，要比人间钟漏促。逡巡造酒酒难香，顷刻开花花不馥。几处黑旗举未成，几家丹灶烧初熟？海上星羁献荔龙，陇头雪隔衔芝鹿。南国当熊旧绿娥，鲛销未到珍珠幅。西殿阿婆老令萱，雁飞尚滞关山曲。记得春风燕子楼，一群娇鸟河阳谷。素女为师态万方，红纟肖结约□三覆。自矜白日可回中，自信黄河可西出。日不能中水不西，青琴绛树斗腰肢。街贾相争因五可，尹邢互妒为偷窥。明明如月言犹在，暮暮为云梦更迷。羽书迫处颦双翠，粉镜抛时杀一围。朱雀桁头星火急，翔鸾阁上纸鸢飞。浊泾姊妹参商恶，清渭君臣去住悲。还君昨夜香罗带，着妾来时黑蝶衣。珠帘甲帐成焦炬，永巷长门泪如雨。宝扇迎归驭气车，罗帷拥入清虚府。只隔宫墙一道红，凄凉便断仙凡路。隐隐犹闻长乐钟，依依正对昭阳树。烟岫浓边指泰陵，平芜尽处明杜。独立自怜倾国人，凭阑钿共余香语。寥廓何心逐海鸥，衷情无计瞒婴武。罗绮从风任作灰，钗钿经乱抛如土。屡散万金何足惜，长垂双玉难为主？绣枕斜欹到晓曛，银坐照今非古。恨海经过仔细思，情天影事从头数。锦帕封题密密藏，花笺细字层层贮。海月苍凉照蜃楼，春星华艳排鸾柱。安息氍毹没翠翘，扶南媚子安钗股。优婆色鸡曲项笳，答腊都昙细腰鼓。多谢摩登孔雀裙，蒲桃劝酒胭脂舞。舞经泪眼损横波，酒入愁肠蹙眉妩。此错原非铸六州，重来未必无三户。精卫虽填尚渌波，重华不见空瑶圃。当时不杀任蛮奴，至今枉恨韩擒虎。黛谢红零觅赏音，人间只有嵇延祖。”按“别殿仙人号丽华”谓张勋，“山人南海”谓康有为，“燕子楼”言徐州会议，“河阳谷”指彰德会议也。

一一八、袁随园集中记马僧事，奇诡可喜。鄞县佘文学华禅（梅）证以屠生所说，纪以古诗，极工，为三百年中有数之杰作。姚梅伯制《椎埋篇》和之，远不逮佘氏原作。佘氏集未见，此诗附载于姚梅伯《大梅山馆集》中，爰录入诗话，以与世共赏之。诗云：“大漠风荒荒，日落尘头黄。黄尘高玉门，行客心旁徨。客行何旁徨？橐有千金装。千金橐马头，两客同扶将。饮雪不愁饥，卧冰不愁僵。但愿程复程，安稳还故乡。道逢两异僧，铁杖肩肥囊。隐隐在马后，杳忽在前行。两僧一实尼，陌路相鸳鸯。问之遽遭叱，对之神沮丧。（叶）舌结不敢答，凛凛趋路傍。白日匿西影，投店知何方？两僧同店妻，同院东西厢。夜半来叩门，叩门知为僧。僧言吾乏金，将使尔金偿。客乃长跪求，金在凭主张。僧且不杀人，僧且叩其详。尔自何方来，橐有千金强？告自西边归，惠承将军筐。将军年与岳，聘我随边营。朝逾俄浓河，暮走森博城。告捷贻千金，令我还县乡。僧间客所言，举首忽自。错愕不可解，谁审凶与祥？荒鸡鸣喔喔，客复行登程。人疲马力乏，卒复遇强横。人头络马项，黄金著两裆。双辔高如龙，鞯勒生辉光。两骑连镳来，伟体何昂藏。见客解鞍下，拉马拴白杨。抽刀磨霍霍，睨客千金强。两僧忽复来，两贼逝马亡。不辨何因缘，行行趋前程。暮又同店栖，同院东西厢。夜半来叩门，叩门知为僧。叩门果为僧，见之逾惊惶。两客长跪求，金在凭主张。僧且不杀人，僧且道其详。杀尔在须臾，向者马上郎。谁实保尔金，使尔身不亡？我今为雨贺，前路当无殃。不辨何因缘，救我微命生。奉金愿为报，请留姓名芳。为言两桀贼，坐马同。屈我惮杖铁，勒彼马项强。顾使贼胆摧，遽迫投穷荒。我岂为区区，我亦尔同乡。往昔为盗诬，亡命奔殊方。殊方为头陀，头陀杀人强。结交椎埋儿，窃马择其良。窃马便爱马，但恨无龙骧。劫财赡资斧，安念梓与桑。后逢塞上尼，校艺艺相当。遂与结绸缪，陌路相鸳鸯。行止无定踪，去来无定方。妖星耀西北，大军征卜藏。上将亦有马，有马马之良。有马马之良，良马真笼骧。环营万貔貅，危耸蒺藜墙。我如飞鸟堕，赤手提丝缰。将军来饲马，秉烛烂生光。问之遽遭叱，对之神沮丧。问我为刺客，抑来窃骊龙。我言窃马来，公马真龙骧，将军饲马毕，呼我同入营。入营命我侍，鼎俎陈腥芗。出釜蒸蒸羊，倒瓮рр浆。呼我为健儿，命我同倾觞。将军饮云醉，鼻息雷振床。我亦帐下眠，谁审凶与祥？诘朝传将令，易我戎服装。点我为将校，西征随戎行，冰山高嵬嵬，日月无晶芒。雪海千顷寒，戈壁摩穹苍。我为向道官，连月携糇粮。一夕辕门开，万骑驰奔腾。呼我入内营，主帅当中央。将军侍帅左，密谕相丁宁。黄金千百镒，明珠光莹莹。汝其资斯往，谕令番王降。（叶）番王乃老妪，两鬓皤如霜。毳幕红灯悬，镞周其旁。拉复雷骇，下隶瓯脱王。汝去莫误入，汝去须周防。我竟逾壁投，从妪陈篚筐。一一传帅令，速速催主张。番妪惊且疑，犹豫言待商。我即挥利刃，刀断三重障。欲战即速战，欲降即速降。大军严阵待，何复容商量？番妪向我跪，愿言诘朝降。雪花盘万鸦，笳鼓声苍凉。旌旆耀阴山，星海流血汤。立断番王头，号召传蛮荒。番夷慑心服，大功反掌成。版舆揽西土，骏烈开鸿疆。露布奏捷还，赏赐百千强。问我何所欲？策勋当为郎。我为不羁马，桀骛难服箱。安能恋刍豆，束我冠与裳？脱我将弁衣，还我头陀装。鸿雁辞林巢，蓬叶随风扬。陌路与尔逢，知尔来边城。尔亦将军客，况复为同乡。何忍使尔危，视尔他乡亡。言毕出门去，挥手辞茫茫。四野酸风嘶，北斗低不昂。水行无鳄蛟，陆行无豺狼。愿此皇路亨，万里归平康。”自来学古乐府《孔雀东南飞》及《木兰辞》者，多落窠臼。此独遗貌而取其神，且一韵到底，无一弱笔，尤为不易。谈新文学者，每谓旧体诗不宜叙事，读此章其亦可幡然悟矣。

一一九、德国海京伯大马戏，为世界马戏之王。癸酉秋来上海演技，凡数阅月。远省人士多有来观者，券资收入，达百万金，令人咋舌。其班中雄狮、猛虎、巨象十数，俱能作戏。马能跳舞，海狗能弹批霞那。其余高领之技，曼衍之观，不可殚述。余欲以长歌写之而未就。余友杨[C043]恙成短七古一章，效长吉体，甚工。诗云：“穹庐明灯烂万星，彩竿横立红蜻蜒。荼靡一架春伶俜，梁栖玉燕松穿艇。鸣鞭电裂虎为狗，雄狮雷吼虱在口。马立登床应节舞，海狗擅雅龙王府。有蹄不踏历山土，象不知耕执旗鼓。非仁所囿德所几，率舞效顺皆权威。”一结有深意。[C043]恙诗由樊榭入，浸淫宋人，参以玉溪。陈散原、陈仁先诸老均称许之。散原谓其诗境似清风吹空月舒波，时有警异处，独出凡响。仁先谓其怀抱与人殊，故多独到之处，如入名山，时逢异境。余雅重其五古七绝，兹略举其一斑。五古如《避兵桃红桥祖茔书此寄愤》云：“国势成溃疽，迎春仗兵气。东家割鸡豚，西家供衣被。杯酒未及欢，排闼恣横肆。触怒无邱山，戌衣有余势。宅南老坟屋。漆黑差可避。松栝号阴风，山鬼泣床次。息灯学猬缩，苇响讶精魅。蒙头卧觳觫，隆隆撼宵寐。江东贤父老，卷土弥滋愧。求成血Г颡，城讴未可拟。战败功在民，膏血沃千里。”《溃兵》云：“兵聚若搏沙，兵败等河决。虎兕既出柙，洪流塞堤穴。昨朝尹山战，交绥失监束。余勇骄小民，杀人烧野屋。行滕喜坚厚，狼顾乱心曲。恶浪高过山，公渡宁愁覆。乱次攀行舟，殷红指可掬。”阴惨郁怒，颇似散原集中《由沪返金陵散原别墅杂诗》诸作。《拂水岩杂诗》之一云：“饥吃青精饭，渴饮功德水。沃洲虽有山，曾城犹专美。层岩耀彩瀑，烟霞浸骨髓。剑门列夏云，严阵斗壁垒。愿此将堕石，一一秘魔鬼。”《剑门石》云：“少壮游名山，颇忽剑门石。及今细玩之，咋愕欲倒却。洪荒昔激荡，剥咋冰纹砉。瓜熟蒂垂落，齑粉丧魂魄。力士俯趋走，女娲失谋划。坐卧不肯去，十日尚遑迫。何来杨子鹤，携归缩方尺。（近兄杨西亭《剑门图》。”）其二云：“剑门若鬼关，石气寒咄咄。石发披乱麻，石肤锈青黑。山神故狡狯，凿空罩广额。惊柱藐此躬，匍匐掩襟虱。阖闾尽雄卤，挥斥剑当折。森森悚毛骨，日暮夜叉出。”刻划奇险，所谓字字履危石而下者。其余佳句如“四野青茫茫，非夜亦非昼。远树立人影，宅舍冰玉。沈冥夜山睡，月直悟更漏。曰归尚未忍，湖面金蛇走。”雅近樊榭。

一二○、七绝如《王府基咏张吴王及潘驸马》四首之一云：“齐云劫火惜诚王，乐府群珠碎更伤。七个美人鱼贯死，受降城里有潘郎。”殊不减玉溪“小怜玉体横陈夜，已报周师入晋阳”之作。《逍遥游》云：“更番堂额续《南华》，长见睢阳<多句>客茶。井上绠痕深几寸，春风吹老碧桃花。”《北郭秋咏》云：“负郭祠堂坐晚晴，山民归担带秋声。莫辞村白醺醺醉，夜饭花灯送进城。”“顶山栗见桂花开，席帽纱衫出郭来。黄雀脑肥松伞嫩，晚归吟过小山台。”写虞乡秋事，令人神往。《季今啬丈写赠南屏小景，为老衲留真，前闻塔圮讯，曾驰书致惜，故贻此为慰》云：“颓然醉倒验微尘，宝箧泥封直万缗。隔水美人希正觉，人天遥隔几由旬？”“残砖抛落圣湖秋，萧瑟瀛翁怕出游。一片斜阳无着处，寒鸦声襄赋《甘州。》”声情激越。《仿梅瞿山小帧》云：“不题生事类殷玩，柴米油盐总未关。涉世怕无干净土，秋灯自写好河山。”《时雨既降，野有农歌，园居恬静杂成》之一云：“病花得雨千金药，冷客看云一味闲。直待芭蕉声稍歇，明朝著我两山间。”萧闲淡远，入宋人高境。

一二一、谭仲修《复堂诗》古体格高，不作宋以后语。近体不废明青邱、北地声情骨，高亮华美。于清人则宋荔裳为近，所欠者真味耳。兹取其清婉者数篇。《望月忆女》云：“生汝过三岁，从无百里分。月如娇女面，人倚秀州云。索果耶频唤，敲门笑已闻。今宵依母膝，不见母欢欣。”情至之文，杜老“香雾云鬟”一什后，有数杰作。《小云栖》云：“隔竹暝烟迷，林寒无鸟啼。梅花香不断，微雨到招提。门外鉴湖水，亭山相向低。萧然远公社，随意问幽妻。”一气呵成，深得唐贤三味，惜不令渔洋老人见之。七绝最多佳构，盖复堂工词，尤工小令，一唱三叹，余音绕梁，移以入诗，自是当行出色。《高邮》云：“兰桨盈盈动水滨，栖鸦点点度湖ぞ。便从衰草微云里，想见风流淮海人。”“秦邮驿前夕照沉，露筋祠下天阴阴。明铛翠羽无消息，一片珠湖是此心。”《沪渎杂诗》云：“沪渎风烟入望遥，春申浦口送归潮。楼头一夜溟蒙雨，付与荒寒似六朝。”“怀抱何时得好开，模黏蜃气出楼台。剧怜清浅蓬莱水，曾照麻姑鬓影来。”《厦门留别》云：“上风涛不可期，人间霜雪欲何之？朱丝微物能悲喜，弹向天涯是别离。”《绝句》云：“老女愁蛾只自怜，舞衣何处斗婵娟？归来阿母如相问，广袖长眉异昔年。”“点点林鸦拂曙琴，楚天凉雨夹江深。从渠《水调》无人听，弹尽平生一片心。”《题陈蓝洲画》云：“萧疏留与卷帘看，深夜无人月满栏。今日秦淮如此树，风光好处是荒寒。”《顾子明寒林独立图》云：“寂寞淮流尚氏秦，寒林负手独吟身。无多黄叶古今水，如此青山醒醉人。”《晚霞》云：“江上年年爱晚霞，霞边三五野人家。春情已罢秋心老，客路依然负菊花。”《姥山》云：“中流袖拂姥山青，叶下依稀似洞庭。湖水湖烟迷处所，《九歌》无意问湘灵。”《官舍》云：“不眠漏点作秋声，露下空阶月四更。何似微香参柏子？沉沉山寺欲天明。”《柬万间民》云：“昨宵黄鹤楼头月，冷浸空江欲曙时。我奇愁心二千里，苍烟丛裹觅君诗。”可谓极声情之绵邈矣。

一二二、阅嘉兴张玉珊（珂鸣）《寒松阁诗》，诗如其词，清洁淡秀，一空俗障，惜乏深思。录其五古纪游之作四首，方之清境云飞，使人意远。《游理安寺憩松颠阁》云：“蹴霞上层峦，屈曲缘萝磴。径转得名蓝，亻桀阁敞虚。万象入周眄，群籁息清听，茶臼石廊鸣，鹤梦闲房醒。历境不在高，要由立根定。郁郁青松姿，岂与孤花竞。天风响寥，上界笙箫应。何当携素琴，来和花间磬？”《虎跑泉》云：“法乳天神监，驯虎佛力大。空山琴筑声，涧底流泉过。飞雪下瑶岑，澄碧无沙果。皎如明月光，绿净不可唾。辨味判淄渑，觑脉出岩罅。诗肠涤更清，茶梦浓还破。鉴影俯空潭，芳颜惜尘ネ。何如学无生，洗眼看云卧？”《韬光》云：“万篁密相抱，拾级梯孤青。晴云荡空翠，袭我衣裾馨。径曲屡回顾，或昧初来程。何况登高望，但觉烟冥冥。陡绝得平旷，飞阁悬珑玲。纵目尽沧海，举手扪寒星。瑶坦羽衣冷，丹鼎苔花生。茫茫古人迹，俯仰俱涕零。微闻玉笙语，仿佛仙之灵。何时跨鹤去，一叩元关扃？”《焦山》云：“金山如达官，庄严耀金碧。焦山如定僧，栖真耽幽僻。大江日夜流，一喧复一寂。静躁性不同，各自适其适。层崖叠千盘，孤峰耸百尺。浓阴罥林篁，繁柯森松柏。岚翠扑空来，上有疏烟积。山麓环梵宫，怒涛冲石壁。水榭微波间，秋意生芦荻。画笔纵横留，仙境尘凡隔。我无济胜具，未蜡阮孚屐。名山枕上过，篷窗卧吹笛。”颇规模姚梅伯，清秀不乏，灵顿逊。

一二三、余尝推袁爽秋、沈乙庵诗为晚清浙中二杰，皆能以汉魏、晋、宋为根柢，而化以北宋之面目者。乙庵辛亥以后所作，尤多沈郁。忠节则清微之致、诙诡之趣为多，长篇亦颇矜才使气，如《地震》一首，亦奇作矣。余最喜其短篇，萧远简淡，有天际真人之想。周自庵叙其集，称“虚处得事外致，而无枝游曼衍之谈；实处含元气，入无间，而无晦涩艰深之病。壬申以前之作，遣词闳丽，而趣犹显入；丁丑、戊寅后诗，则脱去模拟之迹，动与古会，渐入简淡，而指殊深矣。”沈乙庵《叙》称“观其比物连类，餐洁茹芳，骚人蝉蜕之心也。回视收思，乐不忘本，《小雅》‘明发’之懿也。”洵属知言。今录其短篇之清癯幽峭者多首。《晓发》云：“漠漠一江云，风吹如擘絮。渐闻篙石喧，稍辨青林曙。推篷回望白云飞，须臾复度前山去。”《春行湖堤上》云：“春行湖堤上，堤上积芳草。宛转双翠虹，却向孤山抱。”“濯濯前夜雨，丝丝今日风。垂杨弄薄雾，著衣何蒙蒙。”《曲池》云：“折苇枯荷久卷声，绿玻璃涸曲池平。忽逢春水生时节，浴鹭飞俱有情。”《观江涛作》云：“昼则万窍皆号，夜则万窍皆寂。惟尔万顷云涛，终古雷轰箭激。”《邻寺》云：“奇情不在山，好景不在水。此寺独于尘塔中，办作萧然出尘理。梦回月淡树阴移，微钟忽度青松枝。苍茫危坐不肯曙，兔角焦芽何所思”《细雨》云：“小窗明灭梦痕轻，江柳江花未放晴。细雨如烟初叶嫩，客中浑忘过清明。”《夜起》云：“竹间残雨犹滴沥，竹下湿萤黏一点。萧然夜起无一事，河汉欹斜波潋潋。槐中万蚁战方酣，井底四蛇眠未慊。清露г衣还入扉，晓风欲起城雅。”《卧闻吹笛》云：“长笛一声出烟雾，穿我藓阶青竹丛。浑疑夜肪洎浮玉，倚枕江涛浩渺中。”《庭鸟下》云：“醉吟陇种依蛮府，疲隐萧条强冠。偶见空庭一鸟下，忽思倚枕听风滩。”《题徐亚陶环翠轩赏菊图》云：“玉川屋破只三间，那有层轩积翠环。不放一尘侵竹几，自偎花影写青山。”（以上《渐西村人集》）《春风》云：“春风十日未寻芳，乞得闲曹作病坊。时有鹊衔花一片，空庭飞堕野梅香。”《西轩睡起偶成》云：“无心危坐学《黄庭》，门外烟樯接远汀。睡起西园春已去，却看飞絮度风棂。”《省夜》云：“秋林夜黑鹊惊枝，残灯荧然蝙蝠语。摊书兀兀人籁寂，飞虫打窗似风雨。”《善果寺》云：“道人心明向日静，坐觉万籁频伽音。苍然闭门竹色净，漠漠一片苔花深。”《直房小憩》云：“拳窝窄窄锉生烟，渐近窗光欲曙天。却似扁舟宿深苇，晓来风定一鸥眠。”《大雨后》云：“小园连雨似陂塘，蛙吹侵宵两部忙。天气陡如秋作冷，一枝红蓼浸沧浪。”《留别小沤巢》云：“晓来满院柳绵飞，种树成阴今几围？别汝净名方丈去，卷帘飞絮送春归。”（以上《安般箱集》）《再泊杨村》云：“日暮依稀子规鸟，绿杨阴里尽情啼。定然梦到桐君麓，密竹疏篱渐水西。”《问春何处去》云：“酒醒问春何处去，落絮飞花代春语。无数窗前众绿生，栋花风里声声雨。”《见林兰花寓意》云：“林兰吹气不胜寒，玉指当时促坐弹。二十七年流水去，暗香残蕊隔帘看。”（以上《于湖小集》）小诗皆别具风格，张文襄所谓“双井半山君一手”者，此类之作也。

一二四、诗人喜自负，不足怪，然未有如李莼客（慈铭）之大言不惭者。《越缦堂日记》中自评其《送李爽阶之天台令》诗云：“不难于奇思隽语，而难于音节自然，直起直落，不烦绳削。作诗到此地步，良非偶然，惜不令吾家太白见之。东坡、遗山，政恐未曾见及。东坡有其趣而乏遒警，遗山有其骨而乏风华，季迪有其神而乏沈实，空同有其力而乏顿宕，大复有其韵而乏开张，伽陵有其格而乏浓至。此事自有公道，吾不敢多让。”又：“作书致砚樵，极言作诗甘苦。以砚樵题予诗，谓初学温李，继规沈宋，予平生实未尝读此四家诗也。予二十年前，已薄视淫靡丽制。惟谓此事当以魄力气体，补其性情，幽远清微，传其哀乐。又必本之以经籍，密之以律法，不名一家，不专一代。疵其浮缛，二陆、三潘，亦所弃也。赏其情悟，梅村、樊榭，亦所取也。至于感愤切挚之作，登临闲适之篇，集中所存，自谓虽苏、李复生，陶、谢可作，不能过也。砚樵之评，实深思之而不可解。以诗而论，世无仲尼，不当在弟子之列，而谓学温岐，规沈、宋乎？”又：“前日香涛言，近日称诗家，楚南王壬秋之幽奥，与予之明秀，一时殆无伦比。然明秀二字，足尽余诗乎？盖余近与诸君倡和之作，皆仅取达意，不求高深，而香涛又未尝见予集，故有是言也。”云云，连篇累牍，自为夸讠羽，真欲令人喷饭。

一二五、莼客《白华绛跗阁》诗，功力既不深，终编亦无出人处。其意其格其句其字，咸家常茶饭，香涛评以“明秀”二字最当。陈石遗《诗话》称沈乙庵先生深服莼客，窃所未解。

一二六、平心而论，莼客写景，时有深秀之句。五古佳语如“山翠扑寺来，亭光适为接。”“晚来钟鼓歇，雨作春山空。经帘截岚翠，入户犹蒙蒙。寂坐赴僧定，鹤梦常惺忪。窗烛忽微，已过松下风。竹树渐滴沥，清音递疏丛。不可极，下与湖气通。”“静看厨烟生，东风荡成绿。危梯拔地起，绝壁及天缩。积铁吐奇紫，兀气故不薄。”“移舟就深绿，竹写定中影。一磬袅诗心，摇摇暮松顶。”“夕阴明荒苔，上有古人迹。病叶未脱树，疏风自来栉。”“屿花破暝烟，庭草歇春雨。晚风忽窥帘，疏灯淡人语。”“十里束山翠，村烟相卷舒。红树列层岸，斜阳不能疏。”“清梦忽然碎，溪喧满孤枕。推篷绿打头，乱堕松竹影。湿雾吹蒙蒙，山意犹未醒。细路春泥明，密箐曙烟隐。”“僧廊起暮钟，出门声自远。十里极清听，松梵不相乱。”“群山走连衔，回顾落其距。中流愕然立，盘郁有余怒。奇峰不到地，成此一卷古。”“人影乱低苇，马蹄涩晴莎。修堤界夕阳，连桥汇微波。凉翠无远近，隐隐闻渔歌。颓霞卷高柳，惊风掠圆荷。”“入门松翠明，花光忽相乱。薄烟媚鲜素，微阴衬深绚。”“一磐绕廊去，众响共清槭。龛灯纳山影，暝翠去檐尺。经帷间茶香，静与花气隔。竹树交广庭，山月为刻画。”“群鬟互湿翠，临溪各为沐。钓竿带烟萝，茶臼答风竹。卷帘交清晖，书帙映人绿。”“丽瞩远逾曜，湿翠近渐微。”“寒云凝不归，夕照淡逾白。”“远山夕，余映开秋光。城郭互亏蔽，万态摄紫苍。平野气渐敛，薄云导微凉。”“岚影堕空砌，落叶相参差。”“时见飞泉光，倒泻松竹影。”“峰势陡欲落，飞翠忽复连。”“天风摇殿铃，时间暗泉续。俯视罗群峰，千鬟刷新沐。倒卷成波涛，百里泻一绿。”“茶香出深磬，云断天风长。”“天风吹山桃，红堕下方雾。脚下万绿腾，不见来时路。”“舟石故相让，水流与为折。”“藤萝络夕阳，下饮古潭绿。”“危桥控丛绿，坏塔撑孤晴。”“晚荷红未歇，娟娟出深芦。清游良不易，眷此秋阴初。”“欣此微阴娱，远风扇新绿。”“鹊语檐间亲，蛛丝花际乱。初月生槐间，流光满几案。”“恍惚山中居，松辉落琴荐。幽思无取盈，即景此焉眷。”“庭树叶尽落，上承月与霜。银烛与相映，内外通清光。”风格在厉樊榭、吴谷人之间，何云陶、谢不能过？

一二七、越缦律体，风骨未遒，时有佳句可摘。五言如“风因秋唱远，山为暮云低。”“晚霞红在水，村树远于云。”“占夕蛙争响，归林鸟别群。”“远火闻人语，归云杂鸟过。”“山压孤村暝，城掀浊浪秋。”“怪鹃寒警月，惊鼠夜绿松。”“月低山更出，风定夜俱沉。树冠鸱巢暗，花栖鬼火深。”“林霏结高岸，桥影兀孤亭。”“泉声邻夕磬，雨色上茶烟。”“桥小人声聚，原空马影长。”“牛车凉浸水，秧担绿随人。”“茶火绿僧舍，山花红墓门。”“山形团以屋，村瀑乱于烟。”“草长知蝶态，水满得蛙声。”“鸟去孤烟定，风来众绿忙。”“砚水添新滴，炉灰养宿香。”“微风交苇影，晚色上花心。”“山痕分薄电，树色转明河。”“蝉多知近寺，塔迥不依城。”七言如“林尖岚翠随风落，竹外钟声与水邻。”“云通烟壑重门折，水占楼台一面明。僧宿树尖分鸟地，鹿穿竹罅导泉声。”“秋深石气随花发，境窄天光借竹明。一径云香锄药路，半房山色诵经声。”“细草色从人去绿，小桃花为燕来红。”“花间楼阁归帆影，柳岸人家放鸭声。”“鹭窥湿网循渔艇，燕共春旗落酒亭，”“笕路时通云里涧，钟声多在水边村。”“屋里山光随烛转，池阴雪色受花深。”“一枕粥香闻院鼓，半窗松影落邻钟。”“花光夹岸开渔市，山影随波漾酒船。”“日落渔村看水去，雨中僧寺乞花还。”“松迎峰势排空立，云逐钟声过岭忙。”“落叶与人争野渡，斜阳随雁下江城。”“霜痕近水秋归树，山色连云夜出城。”“黄橙香浅初登市，红树秋深渐近城。”“梦分远水随鸥去，客避东风在雁先。”“湿阴带雪都归水，寒意偎云不满城。”“过雁荒村冲细雨，戍旗孤郭映寒流。”“吴树远随沧海没，越山晴放白云开。”“疏杨马首荒村近，落日鸦声过客稀。”“禽语林深知有店，马头尘起远疑山。”“乱云穿壁全遮屋，翠藓封阶欲上堂。”“沿堤花气通人语，隔岸松风引酒香。”“新雨翠浮松里径，夕阳红补竹间楼。”“孤塔回风偏压地，远山街翠欲依楼。”“人从新绿来穿树，马带斜阳又出城。”皆可入摘句图。久读少陵、义山、山谷、后山律体，便觉此种气体之轻。

一二八、桂省山水甲天下，而地处隐僻，历来未闻有伟大之诗人。至清季始有朱伯韩，王定甫，卓然名家。最后陈守玄崛起北流，以学者而兼工诗，所著《待焚诗稿初集》、《变风变雅楼续集》先后刊行。陈丈石遗谓其诗绝不规唐仿宋，纵笔所至，语必惊人。又谓其诗如开矿，愈开辟愈深；如电学，愈发明愈精。朱古微谓其腾天潜渊，不可方物，为诗界中独开异境。张孟劬谓其独往独来，真气横溢，三百年中极似汤海秋，而学力胜之。叶遐庵谓其骏快超逸，与子建、太白同源，兼多前人未辟之境。皆极推许。其桂林道中纪游诸篇，尤为全集中精粹。如《夜泊螳钓滩》句云：“滩急水如哭，天昏地欲无。舟行如升天，欲进愁无途。舟子呼失气，如挽千钧车。但见石张牙，对我鸣呜呜。进寸忽退尺，与石还龃龉。”《暮渡松林夜宿潜龙滩》句云：“山气积成天，天重忽坠地。凝作狂蛟龙，深渊肆游戏。耸鳞怪石浮，嘘气巨浪沸。暮从峡尾来，仓皇睹神异。乘舟如乘龙，一喜还一悸。”《夜泊留公塘大雨》句云：“桂江如甘蔗，到根境愈甘。我游方及半，看山已成憨。簇簇似春笋，香气静中参。”《空明阁》句云：“借问此何山，云是碧莲峰。登临一凭眺，如见两龙从。潍江如龙母，蜿蜒何从容。群山特飞舞，夭矫如龙公。我来拾石级，恍然如攀龙。桂林如龙国，此地实龙宫。”《游风洞》句云：“诸山地之鳞，兹岩地之鼻。我卧地鼻中，如闻地吐气。”《别桂林诸山》句云：“美人无丑颜，桂林无恶山。伏波与独秀，两目何妖娴。诸山固自好，传神二者间。见我独娟娟，盈盈两眉弯。”皆雄伟奇秀，戛戛独造。石遗丈所谓才力恣肆，在清代甚似宋芷湾、谭叔裕者，殆指此类之作。七古如《陨星》云：“大风吹星欲堕地，幻作白龙空中戏。万人举首争看龙，乱世何来太平瑞？星河明星何团团，恒河沙数明灯攒。我愿星星皆堕地，一人一星万河山。秦皇汉武随所安，世界永无战争，尘寰扰扰成仙寰。星乎星乎胡为闪闪霄汉间？”奇横无匹。《鬻书叹》云：“老翁鬻书如鬻子，临辞紧抱哭不止。书亦还如子别爷，临风飒飒嘶声起。翁宁饿死不尔沽，可怜八口饥妻孥。万方多难百事废，鬻文不得且鬻书。”比拟尤匪夷所思，郑子尹《武陵烧书叹》一诗后有数之佳作。五律如《忆诸儿》云：“几年长作客，永夜忆诸儿。未必识爷在，时应牵母啼。诗歌频竞唱，梨栗也争持。想我他年返，还来持我髭。”《送振心南归》云：“有泪不敢落，待君到乃流。别余黄浦上，期子白苹秋。惨淡余兵气，蹉跎足旅愁。应将数夜梦，伴子在孤舟。”俱真挚。七律多大气磅礴，不屑争对偶之工。如《送冯振心归句漏》句云：“欲张九万三千翼，遂作东西南北人。”《归舟作》句云：“月缺何妨千载洁，天高容得万山侵。”《十四日晨八时过吴淞》句云：“石火光中宁有我？蜗牛角外竟无乡。”《成墨子闲诂补正》句云：“谁怜‘非战’说千回，又见空前战祸开。‘兼爱’有心同上帝，不黔无计弭秦灰。”俱石破天惊之作。先生平日论诗，着眼大处，不屑于一字一句间求之。集中论诗之作甚多，如《论诗示族孙起予》云：“拚命追古人，期不与古同。是为真能古，厥古乃无穷。”又云：“真积力既久，高文自浑融。李杜有累句，不害万古雄。垦岂有恶石，不害天下崇。片池置假山，始争淡浓功。”又《论诗示诸生》云：“读破千万卷，吟成数字诗。胸中有大冶，自铸生铁词。我尚不学我，况肯古人师。既羞似古人，亦恐人似之。险路肆驰骤，易处生艰危。意不新不立，词不异不为。僻俗典莫用，使事贵离题。离能使之合，合者使之离。宁可使人憎，不可人人嬉。持此道作人，不作俗滑儿。持此理作诗，可免俗滑讥。能不滑不俗，乃大古大奇。”明乎此而后许读先生诗。

一二九、咏物诗之高者，别有一种思致，不可言传，必心领神会始得。吾友王君瑗仲（蘧常）《明两庐诗咏白荷》云：“明翠羽映雕疏，月上萍梢香满舒。一世万花应下拜，十年双眼只怜渠。不群终恐人同少，绝色原难地上居。门下野风吹不断，白云天际渺愁予。”《荷花生日》云：“一湖露结万花魂，如醉波光照梦痕。花蕊花须应化佛，胡天胡帝总何恩？谁怜瘦影泥中老，自放孤香物外存。我欲相随完一世，沦涟十里养灵根。”高瞻远瞩，以视鲁望“无情有限”之作，真有大小之别。刘裴村（光第）《介白堂诗白莲》句云：“残月自和烟际堕，此花方称水中开。”亦复清绝，尚逊王作。

一三○、乙丑春始与瑗仲订交于锡山，商榷文字，益我者良多。是夏在家，有作必奇君，往返书札颇频。有一书批导利病，精极不刊，且可以药世之学西江派诗者。书云：“尊作伉爽有奇气，渐脱清味。如能于豪放中求深沈，空灵中求密致，则更加人一等。古人未有不从密致中作功夫也。自此之后，尤须精研训诂，细窥物理，求字字锤炼，句句沈著，无字响，无捐义。如此方能亘古长新，觉有一种光气，常动荡于字里行间，不可捉摸，不可遏抑。不袭古人声音笑貌，而自有声音笑貌，可与古人颉顽。弟于近代诗人，常不敢亲近，恐为一时习气所囿，便难摆脱。即海藏、散原，观之犹有戒心也。生平颇嗤姚□□诸公，学陈几如剧家之双簧，不敢失一板眼。不失板眼时，固惟妙惟肖，一失时便不成腔调。盖自己无立足点，处处靠人，遂落此圈套”云云。此一段议论，非真有得者不能道。所谓清味，指干、嘉人格调而言。

一三一、瑗仲诗于少陵、昌黎、昌谷、义山、东坡诸家，用力极深。而落笔则陈言务去，自铸雄词，冥搜万象，摆荡乾坤。近来致力考据，无意于此，大似孙渊如中年以后。然天葩奇芬，不自遏抑，即今所诣，已足观矣。

一三二、瑗仲诗无首不工，五律佳句如“风饿饕帆腹，云浓断塔身。”“溪静鱼忘水，春和风谄花。”“懒云随意卧，野鸟自成家。”“心从行旅小，眼到客灯明。”“长烟写真意，春水养诗魂。”“小雨偶留梦，微疴时养饥。”“榴红烧树出，风软护花飞。”“风留烟作字，云造雨成胎。”“愁轻起幽思，魂静定孤钟。”“园树喧肥叶，墙蜂煦病红。”“天凉能引梦，屋老易生风。”“人静鸟窥户，雨骄屋作航。庭花随意大，檐溜放情狂。”“残城轰市响，古屋网秋烟。树病强吞日，湖狂欲侮天。”“渐识心归淡，稍能诗向圆。”“夕阳制花影，水气逗秋阴。”皆造语生新，拔奇古人之外者。

一三三、七律自老杜以后，义山、东坡、山谷、遗山，变态已尽。时贤散原，从山谷入，而不为山谷门户所限，固是健者。然恨其音调多哑，时人大抵犯此病。瑗仲则不特造意炼句别开天地，且其声调，高下疾徐，皆合律吕，吟而绎之，如闻箫韶。此虽学力，亦关天分。兹举似其最工者数首：《六月十五夜梦游西湖得雨气一联足成》云：“又向西湖纵马蹄，临安花草总凄迷。无多春色牵江色，几处莺啼又燕啼。雨气欲浮山脚动，日光苦熨浪头齐。东风吹老垂杨影，几树能添梦里题？”《戊午游杭出候潮门登小阜得百岭一联近足成类列于此》云：“候潮门外看潮来，引剑高歌亦壮哉！百岭截江回地力，万涛奔海放天才。浑疑身欲凌风去，忽漫心从反照开。云树两行秋一发，随风和雨作空哀。”《昨梦极奇一首奇绪久》云：“梅边一别换春姿，寤宿无端百感滋。永夜朔风飘短梦，寒灯断焰缲愁丝。相看岁尽三千里，剩有肠回十二时。多少往来眼前事，笑啼只许梦中知。”《岁暮归车过东栅》云：“北风吹尽浪花肥，湖海沉沉岁事非。万户立烟春欲动，一灯飘梦客初归。无边日月摧蓬鬓，如此江山著布衣。入眼乡关赢一笑，满林烟月望中飞。”《南来》云：“南来十日总成怜，一卧沧江百病牵。头重众情归脑后，梦回万象立灯前。出生入死原还旧，地老云荒有几全？满院尚余花烂熳，不随风去向人妍。”《相望》云：“花须柳眼画微晴，笛里相望岁几更？万里梦魂通一息，十年湖海照双清。银波滟滟春无定，玉漏沉沉夜有情。寂寂不闻灵鹊语，冷看星月到天明。”《雨后夜发斜桥》云：“歌呗雾似尘，万重夜色压纶巾。支离病骨灯中瘦，苍莽天容雨后新。寒气结成魂一片，月光细铸树千身。胸前几许槎牙意，吐向西风化笑颦。”《七月某日彻夜大风，晨起雾重，城郭庐舍失所在感赋》云：“秋来处处断人肠，又听西风下八荒。一夜乱云扶海立，万山痴雾挟天狂。几疑地到洪荒化，渐觉心从浑沌忘。冥冥长空余病日，犹能伴我看玄黄。”《七夕夜坐》云：“历历肝肠照酒尊，人间歌管几家存？腾霄灯火摇残夜，绕屋更声曳断魂。书味茶甘容我在，风尖月冷向谁温？自怜心似空中絮，际海盘天觅旧根。”《扬州道中》云：“卧吹箫管到维扬，月渐分明水渐长。山过大江俱跋扈，春来北地亦苍凉。隐然敌国谁相济，偶尔逢场亦不祥。我早忘情成局外，年年只惯看玄黄。”《养愚》云：“日寻诗酒养全愚，放意人天觅故吾。已渐忘形到尔汝，偶然有梦亦唐虞。繁霜豪雪原成物，冷蕊孤花足可娱。望望夕阳三万里，一时收拾上颜朱。”《病起》云：“强起支离一据梧，树头山鸟怪相呼。客中日月长如岁，病后肝肠苦似荼。阅世渐知情冷暖，入山终觉计踟蹰。归鸦两两没烟去，十亩斜阳一影孤。”《堕地》云：“无端堕地百忧谋，风雨纵横看九州。傲骨三年成百折，狂奴双泪亦千秋。眼前日月从头去，身外文章与命雠。十二万春曾一瞥，要携春草入扁舟。”《家国》云：“家国低徊两鬓摧，无端蜡泪看成堆。有兄有弟身千里，此日此时肠几回？出处岂容惊世俗，笑讥已惯任疑猜。只今惟有龙山月，尚为幽人一往来。”或沈雄，或跌宕，或绵丽，或超悟，炉火纯青，叹观止矣。

一三四、贿选一役，为民国史上之玷。瑗仲有三诗刺之，题为《快哉楼遇雨，与张镜人读报，拈元韵十字，督为诗成三章》。诗云：“偶放长谣撼九阍，忽看雨气裂苍痕。狂雷碾地黄尘斗，大浪摇天白日翻。湖外云随鼋作主，眼中楼借我为魂。平生惯尽江湖恶，合眼风涛又一温。”“纳纳头颅百感屯，万方多难此招魂。长天落日江涛壮，病柳疏花涕泪新。（新韵，镜人误举，后屡易不当。镜人曰：存之，唐宋人多有。）孤鸟欲回还上下，乱云无定作晴昏。愁心更在斜阳外，独倚东风洗酒痕。”“北望长安总断魂，湖山点点没啼痕。莺花满眼今何日？风雨高楼暂汝尊。已尽虫天小生死，好完心地旧乾坤。山青水白分明在，容得清狂几辈存。”镜人曰：“谈言微中，婉而多风。王仲宣之《登楼赋》邪？或曰：直祢正平之挝鼓耳。刘表而知仲宣，不至有江表降幡之立；曹操而知正平，不必有三马同槽之梦也。是诗也，诗史也。然则吾不得而名之矣”。

一三五、瑗仲诗：“斜阳没水两相搏，峰影脱云孤欲飞。”“狂蒸暑气熟明月，冷煦东风干暮云。”人意中所有，一入此笔，便成奇景。

一三六、瑗仲七绝，能如宋人之造意炼句，而以唐人之风调出之。录数首以供尝脔者。《放樊者》云：“人自无言月自斜，碧阑干外即天涯。垂垂一树相思子，隔着银河自放花。”《百年》云：“百年世事端相定，又见风丝买绿苔。我已将心化顽石，让他春色眼前来。”《晚立》云：“隔河时报两三砧，敲断秋来雨后吟。屋角斜阳红不尽，还留一线照诗心。”《再题春江渔咏图》云：“儒冠渔服万山前，春水颠狂欲撼天。网得诗心不经意，无端暝入夕阳边。”《从此》云：“春光寂寂我将病，眉眼盈盈梦几经？从此江山明月里，不愁风露只愁醒。”《题汪蔚卿丈孤山探梅小Ψ》云：“三看宫梅发野红，久荒归梦马蹄中。不知扇底孤山月，能照乡心几处同？”《慈护丈以寐师绝笔属题》云：“昔年书法传巛艮，置我三王《爨》间。满地残阳看绝笔，落花如雪泪如环。”“几点墨痕印梦痕，蟠天际海总难温。精光应与月无尽，常照念家山里魂。”《深夜间杜鹃意不能已成此谣》云：“中夜声声苦劝归，不如归去总难归。深知杜宇殷勤意，人未能归梦且归。”《思归》云：“无端苦忆立斜晖，满眼青山花正飞。南望白云多少泪，有风吹不上亲衣。”《年来》云：“年来衫鬓两飘萧，又见天涯发柳条。一夜阑干明月襄，闲愁如海梦如潮。”《未眠》云：“万籁无声人未眠，一灯如豆混茫前。此心忽觉随风化，坐我羲皇以上天。”《夜立》云：“乡魂断续不成招，十万闲愁借酒浇。满地鸣蛙人独立，碧天如海一灯骄。”《双十节大世界观提灯》云：“此是人生第几回？忆曾随梦到蓬莱。银河西畔麻姑宴，手摘春星照我来。”后数章染指定庵，有迹可寻。

一三七、丙寅秋，卧病梁溪，唐师蔚芝以范肯堂（当世）《伯子诗集》见赠。枕上读之，精神为一振。伯子穷儒老瘦，涕泪中皆天地民物，发为歌诗，力能扛鼎。震荡翕辟，沈郁悲壮，能合东坡之雄放与山谷之遒健为一手。吴中诗人，江弢叔后，未见其匹。

一三八、肯堂五古，横亘万里，扪之起棱。录其极工者长短各二首，皆《近代诗钞》所未选。《上吴先生》云：“挠挠龙虎争，万年域此海。空文在空中，知有几何在？孔圣已囊括，诸公复君宰。所得非孔疆，一君各千载。后来开创稀，臣多吏更猥。空中还自生，萧散无人采。吾见殊烂然，生人目无彩。生人徒日茫，其实亦崔磊。班马点窜之，一一堪鼎鼐。精霾吁草间，ㄙ昧独何罪？万行耳此名，前知则已怠。那况洪墟机，两仪坐相待。一朝风火微，色曜尽衰改。山川本无能，诸神日就馁。真麟犷不回，蛟龙变亻疑亻台。满地狐鼠鸣，仁者闻之悔。嗟嗟夫子心，虚明复悌恺。方且博我文，矜狂策其骀。宁肯九仞山，苍然不复累？大哉欲无言，百倍我ㄉ怠。小子升堂来，万事弃如蓓。念此非世资，操刀试求岂。胜固无所残，败亦不为醢。何况夫子豪，迁雄举而迨。九天星辰敷，九州万花蕾。罄翮未可翱，婵声不成来。安得和琴声，一对南风<岂风>？”《狼山观海》云：“狼山若金山，丹碧迎飞盖。孤高又不同，非我必自大。乱后繁华字，今此亦为最。亭亭大观台，江海之所会。少小习于斯，手口俱能绘。惟独闺中人，长年郁尘塔。徒有千秋心，无由得知外。一日登于天，酣然泪滂霈。微生天地间，离群复何赖？此意深难言，我亦愁无奈。焉知后五年，君已如蝉蜕。登高痛哭之，风浪自硼磕。离魂不可招，酌水吾何酹？留影丹青间，斌亦何害。”《徐椒岑先生寿诗》云：“雷霆震山岳，不能惊浮沤。临深莫不惧，湛鳞独不忧。融风拂膏壤，草木青红稠。楼台递歌吹，惜晚又惊秋。崇高若政彻，极纵复何求？一言不死药，堕泪东海头。流光卷入去，大智莫能。切身有多寡，苦乐斯不侔。豪门金玉海，日暮恐见收。园佣贩水卖，弛担东西游。以兹悟生理，万金买无愁。含灵媚天则，冥漠亦不羞。曷况一身外，仍有几希留。觥觥徐夫子，达识高其俦。行藏入迂叟，亦复通王侯。有文之万世，不与民为雠。家贫任子债，老至无身谋。亲朋惜情话，忽聚天一陬。城根菊花酒，上寿争桊鞲。贱子亦何语，但用平生投。公毋再拒我，谓子奚湛浮？忧瑞太无际，生人当自由。古之适性者，龟鹤寓蜉蝣。六十化理遂，四十疑团休。但悲吾道细，无地良悠悠。”《次韵王义门景沂见赠之作》云：“江湖是何风？漂流满蓬梗。岂无回澜才，使汝不得逞。寒星夜相照，余曜自耿耿。残阳入九地，曾无系天绠。路逢伤心人，欲语辄悲哽。洒泣念所私，往复共酩酊。王生尔何来？华灯照癯影。淮南有草庐，曷不遂幽屏？烈烈好丈夫，饥来失刚鲠。四民皆疮痍，国成定谁秉？海隅多大风，午夜寒入颈。好会宁弗珍，死丧在俄顷。造物畀我能，犀通木有瘿。真当学老渔，生计一グ。”

一三九、肯堂七古，气骨峻テ，直欲负山岳而趋，晚清学宋诸家，皆不能及。其起调之工者，如“有文支柱山与川，恍人有脊屋有椽。我立此语非徒然，眼下现有三千年。”如“诅汝三年不去口，相逢那不五六斗？”如“昔我提心常在口，山有泰山天北斗。非我大言惊愚顽，也自朝山拜斗还。”如“雷公半夜张馋口，攫我当门二酒斗。轰然一醉天河翻，驱走风云更不还。我往从之点滴尽，只令陷我污泥间。”如“江海既会声喧う，双流竟地生民灾。狼山如闼当江开，能喝海若惊涛回。”如“李白韩愈浪得名，子瞻山谷皆平平。不然崎历落如我者，安得置之世上鸿毛轻？”皆奇横无匹。其转接处，往往突兀峥嵘，不堕恒蹊。如“玉阶仙露三千年，一树琼华长婀娜。中有彩鸾非帝骖，朱户沈沈下青琐。”如“范子何为书十上？屠龙有技无人赏。”如“狼山一塔公见无？寒家即在山城隅。”如“山中之人气如虎，帝旁魁梧多好女。忄空憧一世真有余，万岁千秋不爱渠。千秋万岁渺茫事，问渠政亦不汝须。”皆奇峰耸天，倏忽转变。结语如“四海疮今若何？九重云物皆如梦。不能暖灶取一欢，醉死樽前气犹洞。”如“嗟吾不自惜其诗，割鸡焉用牛刀为？正苦天人堕尘溷，再三珍重话临歧。”如“明朝便叱玉皇退，何能一帝专诸天”等，皆悲痛沈郁。此非真通古人消息者，不易办也。

一四○、肯堂己亥后诗，感德宗幽囚而作者，多沈郁悲愤，驱迈苍凉之气，贯虹食昴之词，直欲抗韩杜而攀《离骚》。

一四一、肯堂《答蹇博用山谷送范庆州韵》句云：“语汝瑰文猛如虎，伏而不出如处女。浩如积水千倍余，千一之放流成渠。天仙化人妙肌理，堕马啼妆百不须。”数语暗度金针，良工心苦。

一四二、肯堂七律，硬语盘空，全得力于山谷。《留别新绿轩》云：“篮舆侧放山门下，我作山人尽一餐。芳树如闻啼鸟怨，残英犹恋去年看。百年香火崇碑在，四海烟涛一剑寒。莫复殷勤为后约，还山古有万千难。”《赠顾涤香》云：“三十为诗顾工部，登坛才气并诸昆。太行南下青归袖，淮水东流绿到门。爱日林亭长萱草，好风裾佩结兰荪。人间此会真希有，珍重瑶篇异候论。”《送周彦升之山东戎幕》云：“君有远行二千里，山累海舶总艰难。何曾帷幄须奇策，使汝坛袭犯苦寒。羞鸟户虫生计在，伏龙雏凤岁时宽。诸公相见钤辕下，莫作山中处士看。”《过泰山下》云：“生长海门狎江水，腹中泰岱亦峥嵘。空余揽辔雄心在，复此当前黛色横。蜒婉痴龙怀宝睡，蹒跚病马踏莎行。嗟余即逝天高处，开阖云雷傥未惊。”《大桥墓下》云：“草草征夫往月归，今来墓下一г衣。百年土穴何须共，三载秋坟且汝违。树木有生自长，草根无泪不能肥。泱泱河水东城暮，伫与何人守落晖？”《守风至六七日之久，夜不复成寐，百虑交至。起眺书怀》云：“宵来梦觉更相因，数数肝肠变苦辛。旅病江湖抛弱弟，岁寒门户累衰亲。朝昏兀兀成何事？生死茫茫只负人。欲把愁心敞空阔，开门稠叠雪花新。”《举足一首》云：“举足能归归不得，恼人天气复晨昏。日光昼软来穿产，风力宵沉自打门。家弄近知黄叶好，婿乡空忆短篱存。不如海冻江河涸，雪地冰天得自温。”《次韵恪土并怀至父先生》云：“世事又随春草换，隔年还是腐儒心。为周有此迢迢梦，不禹何须寸寸阴。倚壁半檠孤照在，当门一雨九河深。正令晓入平津阁，只向青天耐苦吟。”《果然》云：“一纸相看事果然，朝娱旰哭到穷年。游丝忽落三千丈，锦瑟真成五十弦。老寡可怜垂涕晚，大僚应记受恩偏。愚生自把春王笔，载自尧天入舜天。”《香涛尚书将移镇湖广，而余从之。乞近馆再呈二诗》云：“诏以尚书还治楚，细民垂泣欲攀辕。帝将雨泽无分土，臣惧风波有闭门。近海倘移杯水活，极天终让一山尊。韩书三上吾能耻，华发凄其不可言。”“文章自昔争微尚，颜色于今试一看。那便惊心到誉毁，可堪合眼露饥寒。龙非碌碌诸公好，鹤有飞飞八海宽。正苦低回惜同命，断无长铗向君弹。”《况儿以伯严叔节皆在沪，请速就医，夜出江口，占示内子》云：“一病艰危岁再迁，尚能携手到江边。帆樯出没沧桑地，星斗迷离上下天。岂有神方通绝域，但教死友值生年。明朝涕笑申江浦，应使陈姚有俊篇。”时贤学山谷，但得其清瘦之致，肯堂独得其莽苍之态，嗣响颇乏其人。

一四三、肯堂诗法，李刚己得其传，虽未出蓝，已能具体。刚己光绪甲午进士，官大同知县。初为莲池书院高材生，为吴挚甫及肯堂所激赏。其古诗辞气驱迈，雄怪惊人。五言如《哭外舅朱公》云：“天风扬海波，大地随飘荡。浮世茫无根，顷刻迷归向。客此今四年，三归哭死丧。哀哉一不归，妇翁遽黄壤。翁本淳朴人，童年违父养。读书百无获，孤寡茕相傍。外接乡里欢，内营甘旨饷。往往饥肠鸣，宏葛震闾巷。晚节境颇丰，爱子复夭枉。零落惟一身，忧勤逾万状。报施乃如斯，神理诚惝。贱子狂且愚，幼腾百口谤。萝蔓附蓬麻，安能逾寻丈。孰知《巴》与《里》，谬蒙锺期赏。听彼瓦缶鸣，隐若金石响。拭眼望云霄，铩羽悲草莽，敝帚索千金，期我亦云亢。十年战艺文，三度沦显鞅。自惭长平北，独信孟明将。癸巳小报捷，病眸忽一放。日出阴霾豁，天地重开朗。（公素有目疾，闻刚己乡捷欠喜，双眸遽明。）去年捷南宫，见我喜且怅。自嗟蒲柳衰，恐后风云壮。我诗戏谓翁，前路谁能量？终及陈平侯，莫疑王适诳。但恐江海姿，不安鲁门飨。呜呼几何时，生死如反掌。万语皆虚空，一穷仍昔曩。翻思平生恩，泪落不能仰。矧无五尺童，岁时扫陵圹。薄俗何万端，衰门谁一障？百年不敢知，身在吾何让。愁绝他日归，独谒蒿里葬。”吴辟疆评曰：神似杜公。后半ㄈ诡环奇，悲愤沈郁，兼而有之。七古如《辟疆见和再依前韵答之》云：“中夜落笔群灵趋，海风吹下蓬莱书。茫洋德水含五采，望气知有千年珠。吾学枯瘠不自腴，牛铎哄市真粲如。却忆中兴贤太傅，一杯遥奠莫愁湖。”吴评曰：神到之作，兴会淋漓。《送姚笃生之桐城》云：“鱼蠹口丝守故纸，世间视我螟蛉似。迎门一笑故人来，灯火繁如木犀子。雪虐风饕海路寒，前年战血成冰山。中有悲魂乡里旧，为我收入风骚间。（故人于丁夫，前年威海战殁。”）吴评曰：后半气变神变，与杜诗屈赋，相通矣。《辟疆以诗送别，即次原韵答之》云：“湘乡太傅轲雄俦，笔力横挽三千秋。吾师继之道益大，如开沧海朝群流。罗蛛网玉不知数，我瓦砾耳犹相收。束发受书今十载，足疲路远无时休。扶摇羊角未能上，飞抢还作榆枋游。天寒岁晚林木死，风烟惨淡交龙虬。凄绝曾张旧游处，白日一跌归冥幽。孤寒八百沦草莽，大帙三万开穷愁。孰料纷燕雀际，鸾章凤质惊双眸。吐气刚如断马剑，论文高似元龙楼。诸公谁司荐达事？萍藻可以为神馐。昨来苦语更牵挽，归期已决焉能留。事变真难巧历算，出处或作山灵羞。侯王将相亦人耳，空有余贲如山邱？”吴评曰：此等诗高踞千仞，自杜公外，不复作第二人想。《苦雨遣闷，用杜工部秋雨叹原韵》云：“秋花烂烂满庭宇，霪风肆虐失芳鲜。愁条悴蔓纷拄地，苔藓得意铺连钱。众水交汇汾流急，长风蹙浪如山立。便恐崖崩天柱拆，千年石湫蛟龙泣。”次首云：“揲蓍问蔡徒纷纷，惜无长彗扫浮云。坐看平地变川泽，嘉谷稂莠谁能分？天日暗淡氛霾黑，饥鸟绕树啼不息。两翅湿垂黄鹄病，嗟汝愤何由直？”三首云：“九雨一晴何足数，蚓窍蜗涎满墙堵。富者悬釜燃湿薪，贫无儋石泪如雨。天公号令风云寒，鞭电笞霆欲住难。遮莫弹残河岳气，后无涓滴救枯乾。”吴评曰：惊心动魄，一字千金，入之杜集不能辨。按：数诗自精警，吴评亦稍溢。

一四四、刚己七律，气势俊逸，酷肖其师，不愧霸才，稍失之粗。杰句如“月下孤萤聊自照，笼边百鸟任群飞。”“古今亦是人相续，血肉谁能石不磨？”“千薪压首成斑白，五鬼催诗入老苍。”“倒地江河争利涉，漫天箕斗妒雄才。”“管乐生今亦犹我，宣光求治岂无才？”“王本好竽公不艺，女能倾国士无媒。”“那知木腐虫犹蠹，直到堂焚燕不忧。”“胸际逶迤九云梦，世间流落一毫芒。”皆郁怒奇横，生气远出。《读范先生遗诗》云：“荆棘荒坟岁几周？高文不死寸衷留。暮年别有伤心事，穷老原非吾道羞。乱柝敲风山郭夜，惊霜杀叶讼庭秋。骑鲸一去无消息，南望吴天涕泗流。”此可谓急管哀音，满纸皆霜气矣。

一四五、海盐王叔鹰（宾基）亦肯堂门下士，《堇庐遗稿》导源萧《选》，г及唐宋诸大家，而以瘦劲出之，削肤存液，然深秀。五古最工者为《吊陈氏古墓》，序长不录，诗云：“西风城上寒，荒寺井迳僻。颓阳下秋草，石椁何屹屹？阴洞窈然深，闭骨敛魂魄。腾沙晦平皋，断碣隐修樾。父老为予言，陈氏此居宅。回景思高台，风露惨榛棘。邱陇负场圃，登眺心于邑。昨梦白发翁，鹤骨珊珊立。素手把婵娟，道是平山客。宛蛮十五女，低首垂双髻。掩袂声低扬，邀共流霞席。红烛夜飞觞，哀思联珠集。岂是平生魂，零落荒邱碧。旷望百年间，玩弄一瞬息。世事赴莽苍，怆然五情慑。悠悠青春心，目送西流日。归来独无语，僧人笑迎揖。”范肯堂评曰：感喟湛至，气格亦高矣。七古《石城大水歌赠黄砥臣孝廉》一首，险韵奇句，欲摩昌黎之垒，太长不录。

一四六、肯堂子彦殊（罕）诗，倔强瑰异，龙种固不同凡马也。断句如“孤岑拔地迎朝旭，二水交流涌梵宫。”“峰影插空危可怖，星光坠地悄无声。”“春草忽成平地绿，名山犹是古来青。”“春暖无痕莺自语，诗魂长祝ㄆ为家。”“抽毫忽觉身如茧，倚枕翻疑梦有隅。”并戛戛独造。《病后试步归餐》句云：“出门日在庭，归来月当户。俯仰有清辉，跬步已今古。来者不可即，去者邈何处。万物往不返，孰云身可住？”《题陈道人临渊图》句云：“世路有停栖，兹渊无方隅。潭潭息众流，浩浩齐隆。圣哲不我欺，心远境自殊。升沉不到念，一世均坦途。”说理颇圆满。《判月辞（自注：刺时兼自嘲也》云：我心不在月，既纵复擒之。问尔何能为，高高挂我楣？月既不识我，彻骨寒ざざ。有时迅过头，或亦微微随。一宵误相值，隐约如偷窥。自云古时月，不惯低人眉。为汉为唐耶？居之乃不疑。时去尔独留，诡谲安能施？曷不观大方，万曜竦而奇。光明如尔者，正复多如荠。尔体本无光，孰为尔盈亏？尔面常不完，固知尔中疲。世界久且宽，尔月如疮痍。附地得舞旋，媚日添容姿。尔始一无有，反傲他人篱。月始见摈时，微怒稍吐辞。徘徊复徘徊，朗然不我疑。低头拜且祝，君是我党师。古人实误我，用我为娱嬉。我乃不自量，感激成肝睥。君言抗且直，使我心胆夷。万物迥且孤，相见在系维。一朝忽破裂，大患谁能治？煌煌非尔乡，亦复明如兹。孰不假他荣，而能空自持？太阳亦微物，上绕层层规。周旋与尔等，外有灵星麾。如是又无量，乃至扶桑池。池中亦有我，笑傲无拘縻。诗人悉能见，万古恒如斯。宇宙亦空设，同隶诗人词。诗人许已久，何独致我疑。劝君勿苛言，恐为明星嗤。万一惭且坠，山河立成糜。君地当鼎沸，蜗角胡堪支？不如任我游，寄君琴书帷。君诗清有神，新理重重推。我亦历万国，奇意长相提。去去莫复陈，我今任尔为。将以韶我徒，留尔清白时。”惨辉妙旨，成嵯峨仿诡之观。神血湛湛，殆欲分液郊愈。乃翁《月蚀辞》，未能踞其上也。

一四七、范伯子诗：“古人所宝文章境，岂与小夫争俄顷。对面相看泰华低，发声一奏雷霆静。”我友王瑗仲诗：“黄农虞夏归蛊然，吾欲立柱昆仑巅。独挟遗书三百篇，长驱圣道开西边。”诗人不可无此胸襟，非大言炎炎也。

一四八、读高百足（心夔）《陶堂志微录》。百足江西人，不作西江派诗。五古多得力于大谢，七古多学杜，而皆不袭其貌。造语生创，有时亦病钩棘。其中写景之作最工，《游匡庐山》诗七首，亦奇作矣。《清虚洞》云：“半岩已穹青，绝迹承鸟道。翕张一元阙，敌面悚神造。浮浮晴松气，活翠吹满抱。裂壁沈中阴，孤花静旁袅。佚灵牖冥宇，丹署契天巧。石霞映余致，文著心窈窕。靓深万古穴，笑盼阏方晓。著闭无通扃，处晦曦至宝。精能辟刚岳，奥寤达人表。景界寒莓，征途思悄悄。”《天池》云：“晚饭池上寺，罢磬柏下堂。离门众象没，廪封天四墙。堑冰其气溟，盛雾夏犹霜。<黑咸>突洞无抵，倏忽升轮光。初缀露纟延飞，稍随松盖张。翻倾百冶液，耀射星榆乡。阴礁然海火，荣河恢景阳。山精岁出纳，宝此神明仓。佛徒诧圣灯，崎作坛场。荧台自渊曜，萧邱寒不炀。须臾扫怪变，素壁摩虚梁。”《栖贤谷》云：“搴萝绝壁，历乱踏云根。濡人仓篦色，润似春雨痕。鲜碧静修修，哀间伏地喧。奇心撰葱峭，叠阁冷风盘。龙蛇饮清化，据谷俨洼尊。谷中语，草风鹿相群。大道不御物，表物道以存。华日耀东峰，岩霏蓄余昏。遣镌隐飞蜿，可睨不可扪。”《谷帘泉》云：“丽楼匿神峰，古黛缦天障。然开阳奥，水步盘鹘上。锢阴芦灰始，囊土遗巨防。纤葛寒蒙青，雪沫四飞扬。盈孚万宝迸，渫利两渠壮。交陋{差车}奔霆，百控争一放。去波赴虚无，来湍激凄亮。落落钧敖鸣，竹肉敛余唱。不揽县深势，宁规灌输量。重湫证宏秘，东驾期雁荡。”《五老峰》云：“起世服命卑，力征限虞麓。遗彼鸟兽门，千千失羁束。纾袖括东汇，楚越群衔幅。枝山垂瓜蔓，倭堕云共绿。晡时临高秋，上下清若沐。鸿飞半湖尽，海月吐其腹。三坦湿蒸岚，冷结采缩。化城进无泊，块苏难再目。鸾虎靳共骖，还家馊香玉。”《黄崖》云：“谲龙息影生，夭乔萦水脉。一壑滂千曲，浅之万余尺。急辚十道车，声此怒淙赫。荛童指岩背，旷有丹师宅。梁起绳度空，心堕风棚石。凝荐轻履，引藤眩飘帻。险过寒光平，屋树通皓白。截立坐无阶，垂足当户席。鲛绡摄潭底，纟卒纟祭曳天脊。仰头逝仙群，铃佩吟雾。朗悟源上源，鸯浆梦今夕。”《金竹坪》云：“连峰距剑棘，及颠失诸。烈风非时集，芥垢不足г。岩岩无垠天，侧映谷<谷含>。石竹皱铁画，和煦绝津渐。桀哉双斗它，涌奋噩我阽。纵横僵权踣，蜷霓纟亘红蓝。并生一气中，猛噬沸相歼。荒陋苦异性，六珍锺贪琳。坤德既臧疾，察渊智者惭。愿续九牧贡，铸作明堂监。”数诗凿险缒幽，直合谢客、明远为一手。

一四九、陶堂诗写景之工者，如《东湖月伤亡友范七》句云：“娟娟云际月，浅映湖上树。城西戍火微，面水一萤度。峭风吹萝带，飞翻桂华露。香定四无声，碧影溃烟去。”《孤山》句云：“堤草菀秋绿，云涟无故姿。步迎风际香，遥辨临波枝。偶然似出世，指就青霞栖。鹤梦不到境，薜萝吟兴微。”《冷泉亭》句云：“阴壑上千磴，疏雨生空烟。樵担鸟外归，稚子树下餐。钟鱼四山响，不离翠微间。”《舟行石钟山下》句云：“石钟压环洲，气结荆吴天。危林划青霭，荒白沙渚圆。”《经郡西南望庐山》句云：“江光落寒秀，囱慢影纵横翠沓天壁半，西展诸峰平。日车侧升降，充谷冰葩生。元扃葆冬燠，自然殊世荣。”《黄石港暮思》句云：“片帆拂镜潭，山雪苦明画。烟浦飞轻缟，松叶疏更碧。”《渡天门决湖》句云：“沿漾无穷曲，轻舟缘岸移。寒芳绿未绝，风叶弄明漪。”《樊城登陆早发》句云：“落帆襄水亭，辨晓郢门树。清雾澜上散，冷月烟中冱。”《保定道上犹见赵郡群山不绝》句云：“闭车梦灵寿，情满三晋山。阴霞蓄逸峰，明雾扫阳峦。浅深蔚体态，离合移方圜。朝华错彩翠，夕秀亭中天。”《同人于昆明湖上作》句云：“峰峰含夕妍，岸岸吐曙鲜。鲜妍化奇绘，幛壁皆自然。春霏遁遥树，白藻生重川。环宫滟轻渌，圭塔表幽峦。氵翁白云外溜，泫碧篁上烟。光华备智览，显晦从心迁。”《春日游京西山寺》四首句云：“蕙风暖吾春，游心宕清日。骏友多胜想，蟠气亦勇出。来要路蹊，扣彼岩下室。鸣湍恣奔迈，声激中有郁。云石性不戕，环护泰古骨。”又句云：“飞盖杏花林，林花笑行子。霞雪光参差，出入香腹里。青Е孕绛气，幢幢间户起。斗上结二仪，琳碧泼云趾。半体横苍白，虚洞插根柢。诡哉释衍力，震惊无生始。”又云：“僧巢间山渌，高下草木凉。佛汗疑雨至，栝柏屯阴仓。拔地非一根，负志各干霜。百丈老平仲，磊落捭天阊。独云帝者征，恍勿难尔详。北斗绢上枝，珠纬贯四傍。惕息欲下拜，离立三旁徨。夜泉回竹畦，杂簌省虚堂。可与湔世智，亦足令心伤。”又句云：“戒坛九瘿松，桀立无寸媚。一松搴一叶，摇簸百枝翠。信美失常度，同林变贞脆。”《陶然亭集诗》句云：“宇静天四营，岩绮光万变。仰招翔风举，卑浴澄川练。鳞羽鉴虚清，蒲蓼锦凌乱。飞衢际屯云，宅土周震电。阴阳一开阖，和泽融乖间。参差群籁会，幂历仓霭散。丛薄淡扰滋，沦漪影相泮。华被旧涯，微霞炯新甸。”《峡山寺寄郭中丞》句云：“浈峡十余寺，出没千云松。松覆峡中水，水织云间峰。峰峰立┺森森束，帆帆侧翼鸟趋谷。春舟箭过今溯回，腾碧亲人迟胜速。”《雪后望衡山不见》句云：“氤氲自山泽，下上一冰霰。夫容七十二，何处回飞雁？此中玉立人，陵虚玩流转。”《焦山》句云：“江淮灌京口，盛气掩南戒。群山屏绝岸，一屿当其会。未须负殊秀，特立久乃贵。造化得无意？置此洪涛内。春空溢风霆，日出巨鳌背。端然耸神观，物怪百敛退。树石根青冥，县景失窥际。岂知幽灵窟，直管天地隘。”《妙相庵坐雨同张征君黎知州》句云：“遥山青半笠，练素横如带。池水波清秋，空香驻云桂。”《灌园》句云：“藤轮巧钩络，下覆碧玉海。聪明剩蔽通，屏案过吹霭。靓人匿水坞，缕风柔素ぇ。午香潮我心，清气时一汇。”《题李使君东震溪堂》句云：“下堂玩止水，水涣亦无止。石槛乘夕清，荧嫌寤朝喜。荐月淡翘鹭，浮蓝翳纤芰。群动与波息，不淆谁得滓。活态镜初烟，蒸阳气炊累。草木滋鲜华，霞日为之洒。”研炼淡秀，并时除邓弥之（辅纶）《白香亭诗》外，罕其俪矣。

一五○、晚清诗人，多宗两宋。其不为风气转移，以八代为宗尚者，当推邓弥之、高陶堂为二杰。此外若王壬秋，虽名掩一时，然摹仿之意多，自得之趣少。刘裴村则不专法八代，时出入于唐宋。沈乙庵、袁爽秋则以晋宋树其骨，而傅以北宋之面目。独邓高二家，能啵ㄗ八代之菁腴，神貌俱合。其戛然自辟町畦处，又不背于古。邓以渊懿高秀胜，高以收摄艰苦胜，而高尤多独造。李眉生序其诗，称“一字未惬，或至十易。及其辞与意适，天然奥美，熔炼之极，造于幽微。其工力之深重，并世诗人，殆未能或之先”云云，实非过誉。要其佳处，仍在文从字顺中。二家尚有一相同之点，则于陶公俱有深契也。弥之有《和陶诗》一卷，萧闲冲淡，神味自合于古。百足至以“陶”号其堂。《陶堂志微录自序》中，自称“尤好渊明，溯焉而上，游焉而下，不耻其不似也”云云，可见其意。二家诗篇什俱不多，而首首精绝，以视世之楦酿篇牍、浮词累尺者，真有虽多奚为之叹。邓弥之、高陶堂二家，其病在终编只是此副面目，无多大变化，故成就不大。

一五一、《白香亭诗》凝炼万象，出语高华，与王壬秋齐名，壬秋自谓不及。《鸿雁篇》三章，为集中最胜之作，沈痛入骨，少陵下笔，不能过也。有序曰：“道光己酉，湖湘大水，以闻以见，述为诗篇。”诗云：“巷昏阴气多，哭声风里来。病儿守死母，人鬼俱徘徊。自从失庐落。匍匐尘与灰。左负破衣衾，右挈一尺孩。返顾十岁儿，足血г枯ぼ。时荒莫作妇，作妇先及灾。百里倍千里，邱峦助崔巍。仰啜城北粥，至自城南隈。无食更狂走，什伍相排推。盂中纵有乞，徒饱强丐腮。儿绕空筐啼，饭儿以黄埃。生短饥正长，鬼路难迟回。一朝弃儿去，委质沈蒿莱。客请听儿述，母死身无纟衰。死母怀中儿，抱母啼愈哀。生儿吮死乳，见者心为摧。”次章云：“哑哑林中鸦，一母将九雏。流离骨肉贱，泣坐城南隅。问妇何为然？别儿临荒衢。阿耶嗔儿号，鞭挞儿为奴。鬻儿易炊爨，莫塞中肠枯。妇死方旦夕，宁不少踌躇？夜中寒飙穿，两耳疑啼呼。亦忧难汝活，但冀聚黄炉。骷髅得因依，犹胜生羁孤。”三章云：“日落乌乱啼，争下啄破屋。屋中失正榱，坏瓦向人扑。瘦犬尽日卧，饥婴席草宿。寒雨侵枯颜，荒荒断野哭。居者各为依，举问辄非族。墙头下鬼磷，风来照茕独。心知邻人魂，狼籍荐残粥。新冢亮已夷，惧为北邙续。”如此杰作，《近代诗钞》竟未选。

一五二、邓弥之、王湘绮游衡山诗，《选》体而能运以灏气。邓诗以秀健胜，王诗以雄厚胜，各不相让。择录于此，以当卧游。弥之《登衡山南天门》云：“出没苍烟根，端倪太古脉。枢维洞穴牖，虚无削高壁。繁采垂五光，远影带一碧。芝菌蔚霞气，土石为天色。元雾共昏晓，幽苔无今昔。鸣壑响易秋，绝气先夕。险通崩剥痕，冥会神鬼迹。宁知下界雨，但睹上方黑。盘涡绕一线，颂洞塞四极。寥虚冥我心，元化培我翼。二气岌相缠，万象陡然立。倒觉鸿蒙合，亻免愁象纬侧。骖驾九神君，龙虎来迎接。”《夜宿上封寺》云：“烟郁雨气深，灯过露光的。元谷生虚籁，丛筱闻疏滴。裂瓦金铁鸣，覆石颠倒立。乱云隘荒宇，阴泉穴寒壁。风霆无起止，虚空相薄激。拭面如严霜，踏草滋晴湿。回虑凝古愁，矫首眩惊觊。”《雨霁登祝融峰》云：“凝阴积元，泄气昏苍穹。金光一吐耀，大壑无霾踪。远象生近想，重幽开窈容。青红错灵气，升降如虚空。藻绘万古色，披豁高秋胸。龙蛇折川势，鸾鹤搏天风。天风吹繁云，飞扬出鸿蒙。万汇感阳和，光采天下同。冥漠合高厚，张伟元功。幽造觏二奇，惊采骇五中。随遇杂忻慨，俯仰惭祝融。”《岳杪》云：“维岳镇神区，峥嵘势更孤。岭攒天四阻，石隘水争趋。古脉连千嶂，奇峰贡一隅。平生轻履险，不必限夷途。”《岳寺》云：“日落度修阪，飒然凉籁生。雾深时断径，云倦欲栖楹。冷雨湿灯色，寒烟间语声。幽寻方未歇，怪石莫欹倾。”《别岳》云：“挥手别元君，峰峰暗夕曛。宁知一飘堕，已合万重云。泰华何如尔？乾坤谁与群？元岩有真宰，鸾鹤世空闻。”《朱陵洞观瀑》云：“灵挺众石宗，气束两峰势。超绝践乱流，险逼夺天碍。万盘出苍颠，潜源洞真际。神光隐含曜，海眼根蒂。远骇声影奇，静会脉络细。高溜一龙侥亻免，低练千蛇汇。散吁日浮动，渴壁虹睥睨。四时飒风飙，百里闻雷沸。曲折势愈遒，塞隘响益厉。青根自铲凿，元户时显晦。沧溟有归壑，神渊无竭岁。”湘绮诗《从南岳庙至吸云庵顾下而作》云：“天根蟠轸墟，坤纪重炎服。鸿蒙凝朱光，高深灵族。云观合冥杳，下视但苍绿。浑沦自太古，群会始盘伏。风危岩益高，日夕气相逐。抗手下方人，长啸厉清肃。”《晚登南天门宿上封寺》云：“清肃闭幽宫，喷薄寻云根。沈沈大地迥，黪黪潜阳奔。风雨断两道，晴阴割空痕。高天尽内外，穹宇先明昏。陵鸟势不上，积草古未蕃。投崖息冥搜，豁然超我魂。”《祝融峰》云：“万纬朝日宫，朱明聚纯阳。天地通淳曜，炎炎见南衡。元枢仰皇德，真宰填交荒。日月动左右，远近无异光。恭闻中天礼，舜狩绝百王。登封造巍巍，始识圣道昌。”《朱陵洞瀑》云：“众青不断色，远响惊清秋。朱陵辟孤岩，飞瀑束奔流。素端照白日，元涧映愈幽。青天静无声，翠壁动寒湫。空雨光破碎，真源洞冥搜。宛宛雌儿蜷，荒荒烈飙休。”奇气盘郁，佳句络绎，万壑争流，千岩竞秀，足以方斯诗境。

一五三、弥之诗无苜不工，写景更妙。《早发新市入支江二十里作》云：“天地中恍惚，川陆接灵气。烟中物象远，树杪白光衣。青冥淡一影，窈黝幻深蔚。重阴储蓄泄，灵景错经纬。悬飘带云隐，连江尽天卫。逼视始微辨，遥立若无际。客心盈太虚，山貌霭朝霁。叩舷时一歌，鼓从此逝。”写晓色惝之象，笔底疑有化工。《湘江晚行作》云：“气苍霪余润，昏凝暧已晦。明景匿霞曜，孤光得萤态。练色远如界，秋影倒将坠。月黑四山隐，江平一舟兑。语寂觉浪喧，樯欹知风汇。乘流妙低昂，瞻衡失向背。行泊苟任天，去来复何碍？”笔意乃似老杜暮年湖南诸短古。《清水北岩》云：“璇折疏芳源，石立敞虚殿。奇构各户牖，殊怪或雷电。萝薜外纠纷，蛟螭中隐见。洞阴太始雪，气凛炎天霰。绕写势愈逼，突兀状屡变。秋花垂蜂窝，古苔绣螺旋。曲窦碍折腰，巨璞竦磨面。风霆划双峡，日月破一线。眢窥眩欲坠，险尽心余羡。钟乳制颓龄，谷籁警禅倦。叩齿漱寒玉，驰景逐奔箭。请扫十丈崖，擘窠流榛蔓。”《独秀峰怀古》云：“秀岩如畸士，介立无尺土。群岫尽奔朝，却视皆首俯。峭势奋千仞，危磴悬一缕。举瞩骇且眩，侧足羞不武。及兹绝壁尽，始识真面古。五岳镇中原，八桂谁比数？岂知云电屯，郁此乾宰怒，兹峰独亭峙，南天赖撑柱。间气果有归，余雄敢跋扈。高咏颜公诗，清风过飞雨。下寻靖江碣，遗殿惟坏堵。金碧有时凋，岑壑焉长主。悠悠平生怀，委弃在尘莽。”《游叠彩岩下憩风洞》云：“桂山负穹冥，余势拓凹幼。断壁碎霞缬，层虚开户牖。陂陀上屡歇，扪历忘绝陡。方广般若台，阴森土囊口。隐几来秋风，纡爵觞胜友。湾环泻一碧，烟空出群阜。窗低隔江云，檐宿挂城斗。灵境不自，奇踪辟来久。常畏名迹近，或为要人有。荒颓泣龙象，俯仰尘刍狗。勿矜千载意，且送孤樽酒。不见李氏园，池亭已芜朽。”锤炼之力，亦不让游衡诸作。《入左蠡登龙头山》云：“天风难与期，归榜惮轻发。及此湖未半，金洲上歇，弭棹散形骸，舍径缘萃兀。既穷陵阜势，始荆┱水碧。轻轻积舸下，淡淡远山没。云杪沙若琼，霄际波如月。九派今安流，洪涛昔凌越。上开修罗宫，下隐蛟龙窟。运隆山川奠，世屯牲璧竭。利涉理或存，垂堂余敢忽。”秀骨清发，神似六朝。律体如《听雨轩坐秋》云：“文簟泛清光，柔ざ引玉塘。阴连荷气润，梦坠叶声凉。晚照多为影，闲庭过一香。芙蕖今自可，怜尔阅秋霜。”矜炼之极，乃造平淡，无复斧凿余痕矣。

一五四、弥之抒情之作亦极胜，盖大家未有不深于情者。世以摹拟为弥之病，亦曾一读《白香亭诗》乎？《述哀诗》云：“下马拜孤坟，坟中葬阿谁？阿母有三儿，一儿独悲哀。荣名驱我去，远行湘水湄。是时母病肺，沉疴在中闺。况当子出腹，调护违所宜。声嘶颜惨戚，气血亦俱衰。入室别阿母，长跪牵母衣。婢妾相宽大，母病良易差。儿生十五年，今始与母辞。拭眼泪已枯，不语中肠悲。母送不逾户，回首迷瞻依。宁知母子恩，割绝当斯须。儿去来逾月，母病遂不治。垂死向父言，君当还我儿。次男才十二，娇弱无礼仪。突遭此大事，泣血安所施。襁中第三儿，堕地一月奇。阿母先汝死，汝命那可知。儿生不识母，儿大宁母思？何当大儿归，鬼伯为踟蹰。苟得须臾延，便可呼召之。儿时滞长沙，母死魂来窥。灯ㄠ忽微明，中见母泪垂。瞑目即见母，心魄成惊疑。数日凶耗至，号痛发狂痴。奔还三绕棺，长为无母儿。临没独见怜，罪重来归迟。倏忽二三年，辗转常酸嘶。桃李吹春风，松柏成高枝。此物手所植，岂忘淹岁时。恻恻游子心，悲来无端倪。痛哭北邙下，何用生乖离。”哀感动人，虽素以白描擅长之巢经巢，岂能过此。《北上别弟绎》诗云：“昔别不尺咫，今别万余里。与子本同根，怅阻情何已。忆子头尚童，我亦发初委。嬉戏各逞新，肩足时相抵。及自蜀归闾，子益厉经史。高帜张吾军，不战众已馁。荆门压楚雄，湖波接天起。深有蛟龙伏，高见衡湘峙。侧闻古长沙，佳气郁杞梓。乃登匡郑堂，欲摩屈贾垒。子虽未下帷，珠玉纷在齿。我亦强伏案，下笔僵十指。凡我穷心力，皆子所窃鄙。文翰信翩翩，倡和有余美。至情无浮辞，箴规见根只。嗟子我良友，非仅埙篪比。舟车借相慰，不独共席儿。去年游南崖，锦辔趁珠履。今年游螺嫩，箫管渡烟水。斯游恐不复，离忧方此始。”“冬寒霜夜互，乌啼堂中树。乌乌尔莫啼，客子将就路。起视参斗横，不觉衣г露。严装四五通，来去数回顾。念子有薪疾，离筵亦罢御。酒半忽自起，入别神惨素。室中光不扬，窗外风如诉。握手泪对泻，依立时仓遽。深情尽一拜，重我平生遇。我魂留子旁，子梦逐我去。中夜舆从喧，薪炬照将曙。自知良时至，不得稍犹豫。下堂辞弟妹，上堂拜慈父。妇窥我于帘，掩袂泪双注。”“回首凄已别，风劲重裘裂。出门已魂销，何况异乡诀。目眩洪涛翻，泪堕寒冰结。天吴晓益怒，舟系不敢发。凌晨自登岸，弥觉肝肺热。过庭仆皆惊，入室子未袜。欲竟子熟眠，复恐良会促。徘徊三抚床，朝暾渐欲灭。子实神魂惫，良久乃回瞥。见我益悲摧，向壁暗呜咽。泪绝愁独煎，语多喉转噎。孱躯子自重，我去更孤孑。”“昔时双玉案，今已虚其半。书床鼠迹多，画壁蛛丝乱。恐子不忍见，见之肠自断。骨肉涕相视，各各有嗟叹。与子廿年聚，能无一朝散。羡彼荆棣荣，伤兹冰水泮。安得骑鸿鹄，双翔入霄汉？”深郁沈垫处，在陈思、拾遗间。

一五五、古来和陶诸作，坡公为上。《白香亭和陶诗》一卷，萧寥高旷，味在淡中，足以把臂相上下。《和刘柴桑（希陶丈郁郁久居，颇思乡里，余时适先还都梁，故篇中多劝归之言）》云：“渊明放达人，怀归亦踌躇。忍令松菊荒，菟裘营新居。凉秋烦暑蠲，期君返林庐。珍木郁千章，炊香出前墟。长湖涨新绿，好风度平畲。漾舟柳阴下，举网不云劬。得鱼辄自煮，此乐阿兄无。弱女差足慰，宾旧亦未疏。蔬秫取足给，酒外无一须。为适非外物，安往不自如。”《和癸卯岁始春怀古田舍》二首之一云：“吾乡有桃源，绝境思一践。辟谷非有术，躬耕正未免。闻鸡起饭牛，辨色淡以缅。晨气清我心，但觉物情善。空翠出寒云，秀色令人远。曳杖度前溪，徘徊遂忘返。此静亦偶然，自哂为人浅。”远情景真，矜炼自然，与陶公胸次合也。若言不由衷，则面目虽肖，神致终非，亦何取哉。

一五六、张文襄《广雅堂诗》，清隽华妙，其写景纪游之工者，欲跨阮文达而上。如《乙卯除夕宿紫柏山留侯庙》句云：“阶泉锵玉声，松雪耀积素。劳人逢幽境，聊作蘧庐住。”《凤岭》句云：“神皋荡无险，险自散关始。万壑共一井，行人在其底。”《雨后早发天津至唐官屯》句云：“灌木骄平川，轩轩出新沐。浅涨萦危矶，瘠板冒妍绿。”《南洼修楔送客》句云：“城隅积水八寸绿，照见凫白如玉。高轩牵┥临漱浣，浅濑聊堪濯缨足。足底葭萌何短短，碧烟如觳画阴暖。燕郊日日多风沙，对此风怀复不浅。”《携家游江亭》句云：“西廊虚敞列峨眉，近苇远山等一绿。所惜檐翼未深邃，晚照炙窗不可触。北轩纳山兼纳风，又恨城阙多瓦屋。朝坐西廊暮北轩，竟日游行意未足。粗婢煮茶罗酒盏，山光映鬓青可掬。”《同张绳庵访僧心泉因与同游南洼》句云：“白日闲淡罕游人，午鸠独鸣寂梵呗。三人不知谁主客，错综谈端如针芥。会心即答倦即默，茗碗无温聊一嘬。此际几鞅尽摆脱，何异枯柳揩马疥。”《忠州东坡》句云：“我来江上望，花竹笼春烟。万同一绿，菜畦间秧田。江平碧瑟瑟，山远青娟娟。”《封印之明日，同节庵伯严实甫叔崤登凌霄阁》句云：“梅蕾如椒已得活，春意踊跃丛篁间。穷阴急景往必复，暄风习习开我颜。晶晶惟有万屋顶，萦青缭素江西山。”《江行望庐山》句云：“朝见庐山临江ぞ，青翠腾跃来迎人。暮见庐山忽杳霭，首尾隐若龙登云。从来倔强五岳外，彭蠡作杯江作带。内蓄百涧包灵奇，外切太虚定澎湃。江表名山数第一，俨如大贤兼通介。”《王楼营见杏花新柳，是日济河微雨》句云：“行尽幽州一千里，稍见冰谷通流水。太行随我向南行，渐有烟霏含青紫。王楼营外三家村，泼眼春光百鸟喜。柳叶作态杏花骄，人马风沙一时洗。”《鸡鸣寺》句云：“城外湖皓白，湖外山苍翠。南岸山如马，饮江驻鞍辔。北岸山如屏，萦青与天际。鹭洲沙出没，浦口塔标识。烟中万楼台，渺若蚁垤细。”《翠微亭》句云：“明光曳地来，长如一匹练。不登石头城，几疑天堑诞。邱垤齐敛避，形势顿涌现。是日积雨晴，千里无阴暗。夕阳生金采，青绿染郊甸。尺树藏百村，片岚连数县。南北交映发，不为洲渚间。”化柳州文心入诗，自是精品。

一五七、余前论杨云史诗有微词，然其集中七古长歌，哀感顽艳，确可以嗣响梅村。康南海题其集曰“绝代江山”，不为过也。《檀青引》一首，为其弱冠时所作，以此享盛名。前有《檀青传》，略谓蒋檀青京师人，其先越产，善弹筝吹笛，工南曲，文宗时乐部推第一。万几之暇，辄召两部奏新曲，檀青发喉，则天颜惮霁，赐资过诸伶。咸丰十年八月，英法联军入北京，焚圆明园，文宗狩热河，檀青奔赴行在。明年文宗崩，檀青南游江淮间。云史年二十一，遇之扬州平山堂。后复遇之于青溪花肪，述宫中旧事，泪随声下云。诗曰：“江都三月看琼花，宝马香轮十万家。一代兴亡天宝曲，几分春色玉钩斜。玉钩斜畔春色去，满川烟草飞花絮。都是寻常百姓家，欲问迷楼谁知处。高台置酒雨溟溟，贺老弹词不忍听。二十五弦无限恨，白头犹见蒋檀青。雕栏风暖凝丝竹，筵上惊闻朝元曲。其时雨脚带春潮，江南江北千山绿。朱弦断续怨沧桑，望帝春心暗断肠。欲说先皇先坠泪，千言万语总心伤。坐客相看共呜咽，金徽弹罢愁难绝。同时伤春事不同，飘零身世何堪说。家在京师海岱门，少年往事不堪论。旗亭旧日多名士，北海当年侍至尊。太行北尽仙园起，灵台缥缈五云裹。年年豹尾幸离宫，百官扈从六宫徙。万户干门鱼钥开，柳烟深浅见蓬莱。妆楼明镜云中落，别殿笙歌画里来。祖宗旰食勤朝政，百年文物乾坤定。万方钟鼓与民同，九重乐事怡天听。建康杀气下江东，百二关河战火红。猿鹤山中啼夜月，渔樵江上哭秋风。军书旁午入青锁，从此先皇近醇酒。花萼楼前春昼长，芙蓉帐裹清宵久。三山清月照瑶台，夹道珠灯拥夜来。一曲吴歌调凤官，《后庭玉树》报花开。临春结绮新承宠，玉骨轻盈珍珠重。避面宁教妒尹邢，当筵未许怜张孔。太液春寒召管弦，官家小宴杏花天。昭阳宫里春如海，五鼓初传《燕子笺》。轻红照睡繁华重，绝代佳人花扶拥。南府新声野狐，升平独赐龟年俸。夜半青娥扫落花，深宫月色照羊车。庸知铜雀春深事，留与词人赋馆娃？当时海内勤王事，慷慨誓师有曾李。未见江头捷骑来，忽闻海畔夷歌起。避暑温泉夜气清，宫花露冷月华明。惊心一曲长生殿，直是渔阳鼙鼓声。延秋门外黄昏路，城阙生尘妃嫔去。穆王从此不重来，马上天颜频回顾。来朝胡骑绕宫墙，凝碧池头踞御床。昨夜采莲新制曲，月明多处舞衣凉。太白ㄦㄦ搀枪吐，云房水殿都凄楚。咸阳不见阿房宫，可怜一炬成焦土。和戎留守有贤王，八骏西行入大荒。金粟堆空啼杜宇，苍梧云冷泣英皇。居庸日落离宫暮，北望幽州空烟树。初闻哀诏在沙邱，已报新君归灵武。鼎湖龙静使人愁，福海悠悠春水流。山蝶乱飞芳树外，野莺啼满殿西头。梨园寂寞闭烟雨，百草千花愁无主。汉家仙掌下民间，秦宫宝镜知何处。玉泉山下少人行，琼岛春阴水木清。独有渔翁斜月里，隔墙吹笛到天明。繁华事散堪悲恸，玉辇清游忆陪从。明年重过德功坊，梨花落尽柳如梦。小臣掩面过宫门，犬马难忘故主恩。檀板红牙今落魄，寻常风月最销魂。十年血战动天地，金陵再见真王气。南部烟花北地人，天涯那免伤心泪。武帝旌旗满九州，湘淮诸将尽封侯。两宫日月扶双辇，万国车书拜五洲。独有开元伶人老，飘泊秦淮鬓霜早。夜梦帘间唱谢恩，玉阶叩首依宫草。糊口江淮四十年，清明寒食飞花天。春江酒店青山路，一曲《霓裳》卖一钱。君问飘零感君意，含情弹出宫中事。乱后相逢话太平，咸丰旧恨今犹记。怜尔依稀事两朝，千秋万岁恨迢迢。至今烟月千门锁，天上人间两寂寥。”易实甫评曰：白太傅作《长恨歌》，叙玄宗之倦勤，为帝王之炯戒，有变《风》变《雅》之遗意。其自述诗云：“一篇《长恨》有风情，十首《秦吟》近正声。”盖隐隐以“可兴”“可观”自命，非夸言也。清自文宗荒政，海内扰乱，颠沛播越，宗社几墟。同光之衰，实基于此。作者夙有澄清之旨，而目击时艰，抚今悼昔，叹息痛恨，乃借檀青一事以见其意。婉而多讽，与香山有同志焉。缘情绮靡，其余事矣。

一五八、石遗丈老矣，而精神矍铄，卜居吴门胭脂桥。每来复日，犹能来无锡国学院讲学，与唐蔚师有同年之谊也。丈故学者，诗特余事。然所著《石遗室诗话》三十二卷，衡量古今，不失锱铢，风行海内，后生奉为圭臬，自有诗话以来所未有也。近于三十二卷之外，复有续辑。海内诗流，闻石丈续辑《诗话》，争欲得其一言以为荣。于是投诗乞品题者无虚日，至有千余种之多。以杖朝之年，而办此苦差，名之累人如此。捐资为石丈续刻诗话者，为上海郁葆青君。郁君别署餐霞散人，多金好客，每年春秋佳日，必宴客二次，余亦坐上客之一也。喜为诗，有清骨，营别墅于湖上丁家山，号“餐霞居”。自题绝句四首，记其二语曰：“两间东倒西歪屋，也占湖山一角春。”可想其风趣。

一五九、甲戌秋，余应唐蔚师之招，来锡山国学院为诸生讲诗。诸生中嗜诗者至夥，互结为诗社。沈韧、陈起昌、韩宝荣、戴传安、崔龙等九人为“持恒诗社”。陈光汉、郑学韬、张广生、戴双倩、陈显道、周少云等八人为“秋水诗社”。吴家驹、陈新猷、虞斌麟、郭文衡等八人为“芙蓉诗社”。又有吴湘君等若干人为“国风诗社”。皆乞子操修月之斧。其不入诗社者，又有金山彭天龙等。各诗社每一来复日为社课，或由余命题，或否。持恒社中某次社课题为“天上谣和长吉”者，颇得佳构数章。沈韧所作最工，诗云：“霓虹千尺泻长星，搀枪夜扫云无声。玉女翩然翠虬落，凝唇朱露湿染缨。天戈电挥昏复晓，冰河不动银尖小。谪居幸得住蓬莱，海田浪种金光草。九龙低首五晕裙，胭脂满地桃花春。东皇偷走翔麟马，六州烟减蛮靴下。”神血湛湛，居然酷肖昌谷。章松龄诗云：“雷公击析冯夷噪，六龙怒飞天宇倒。一声霹雳走苍虬，五色长虹化旗纛。瑶池群举万寿觞，列宿分野征八方。一点炎精箕尾，补天炼石当中央。青霄渐隐余霞赤，玉宸新颁金泥册。鲁阳停戈戏娥舞，坐纵羲和下长白。”此首括二十年来国事，颇能谈言微中。崔龙诗云：“天门霹雳坠一星，动地如雷掷金声。人天茫茫入醉梦，无边清泪г香缨。幡然一觉人间晓，起看河山如此小。蓬莱三山失左股，何处呼龙种瑶草？瑶池月暖醉红裙，投壶一笑天为春。多少散仙奔绣马，一一下拜真妃下。”此首亦有讽。韩宝荣诗云：“秋空露滴银蟾寒，三十六宫桂树残。《霓裳》一曲银管罢，飘飘仙袂翻素纨。腮小唇红称绝代，王母犹夸素娥态。双成绿盖云中来，驭气排风响琼佩。此间只合仙女居，唐皇来自油壁车。长生殿里惊梦起，人间已换旧山水。”一结有言外之意。戴传安作，全首未工，末二句云：“天吴东指移海水，大浸稽天玉石毁。”引用恰当。陈起昌一首不似长吉，然亦有作意，并录之：“昨宵王母宴琼宫，宝盖灵旗相映红。三清翠辇乘丹凤，四帝云车驾玉龙。丁当环佩朝金殿，海岳群仙争觐见。妙舞嫦娥裙带香，散花仙女纤腰现。嵩岳传呼万岁声，共祝瑶池永太平。巍峨圣德高天地，阿谁敢道当年事。”末二句与杜诗“边人不敢议，议者死路衢”同一用意。



一六○、余姚陈伯英，素不识面，客沪江时，忽以所刊《秋据楼诗稿》五卷寄示，七绝最多，熏染于定庵。《读樊川集》云：“白练裙边春载酒，赤阑桥畔夜吹箫。可怜胸佩阴符客，只与扬州管暮潮。”《逃惮词》云：“不知今夕为何夕，握手相看各惘然。一刹那间又将别，翻无言语落灯前。”“漂萍重合太无端，相见匆匆别却难。休向茂陵诇生意，泪阑干与梦阑干。”“故将片语与回肠，一掷成枭事可伤。追起花间十年梦，客心凉甚酒尊凉”。《闲眺》云：“偶尔行吟过野桥，冬山睡去北风骄。遥知鹊没天低处，一线青痕是上潮。”用坡公语，能推陈出新。《江上》云：“古堤陷后尚崔嵬，呜咽涛声日几回？江上不容窥短鬓，浪花如雪扑人来。”《访志周于葭滨》云：“隔岸声凄望帝灵，草间的烁见流萤。一丸大月黄于蜡，只在槐林缺处停。”皆有新意。律诗俊爽可喜，近两当轩。佳句如“春去生涯全属酒，梦回时节一闻箫。”“词客有灵应识我，秋山如待尚留青。”“从知红豆原愁种，讳说青衫是酒痕。”“过去光阴成老大，当时啼笑半模糊。”“同学少年皆不贱，狂奴故态未能除。”“海国寒深须纵酒，河山后怯围棋。”“干戈已见争城惯，啼笑才知媚世难。”“不堪岁月贫兼病，绝类参商命与才。”“天为能狂容缓死，春因有闰引余寒。”“地因临海风逾健，客到还家梦自无。”“如今世界无瓯脱，忍说神州要陆沉。”皆以轻灵胜。全稿中俱近体，无一古诗，此取法乎中之弊也。

一六一、沈阳变后数日，值旧历仲秋月蚀，此绝妙诗题也。海内诗流为此题者，就余所见，金丈松岑有七古一长篇云：“吴刚伐桂年年事，丛桂花多引秋思。广寒宫殿太珑玲，霜免杵药期久视。素娥独处厌岑寂，往往炫服走人世。世间儿女竞婵娟，箫管仲秋沸吴市。太史书言月当蚀，蚀尽清光夜交子。眼见凶蟆怖色相，狰狞便恐修罗是。钟漏未稀且行乐，步上酒楼啖羹胾。高寒月府本邃密，经始当年劳万指。老免从容布三窟，骇机触发中逵死。月中依旧谱仙乐，厚笛人来曲偷试。晶盘皎洁世所爱，撞坏端忧出纤稚。累累金栗充天库，焰焰佛桑照海水。拏云伸手掩众目，鞾日弯弓亡羿矢。阎浮世界掌上换，尘寰好梦知何似？举头见月仍笑靥，诅信沦没从今始。天街列烛送归骑，卧看桂影收窗纸。”闽侯林肖蝓（黻桢）次韵和之云：“桂花载酒年时事，老去吴霜动边思。江南风月几生修？塞上烟尘等闲视。陵历斗蚀天之过，占候前知未来世。蔽亏未用慨胡尘，变灭还如看海市。我曹忧患天人集，才愧纵横玉川子。哀此山河破碎余，谁其主宰纲维是？妖嫫妖嫫尔何怒，肥鱼大肉供肴胾。群仙玻璃故笼眼，老佛兜罗懒伸指。伐鼓犹闻国典存，挥戈可奈人心死。自缘青素斗婵娟，外彻藩篱乃尝试。钓鳘独茧古已难，竿木纷纷笑群稚。回思家弄张灯日，六街夜市凉如水。三山双塔梦魂中，过眼承平疾年矢。人生老大无奈何，世事模棱浑不似。太清渣滓能几时？玉宇琼楼会更始。相将吉语赋高寒，恻恻秋心怪凌纸。”南城黄晓浦（履思）次韵和作云：“月圆月缺寻常事，我今不乐有遐思。清耀倘教夜夜同，世人那得剖目视。不然亘古缺如玦，颇亦照彻人间世。太空星气成银汉，恒河沙数环天市。就中无此团园影，大干世界损些子。痴心高处认巢痕，琼楼玉宇参差是。素娥生小多外慕，唾弃黄金如残胾。坐想御风冷然善，灵药在笥聊染指。上穷碧落药力微，堕入窟中惊欲死。萧森丛桂阗无人，狡兔妖蟆恣尝试。不闻不见心入定，不灭不生颜如稚。西方美人目斜睇，葭苍露白三千水。后羿平生好身手，羌独不忍加一矢。九皋鹤唳间九天，十目十手难举似。成败利钝争须臾，否泰剥复相终始。少待蚀尽月在窗，秋蛩如雨攒故纸。”陈丈石遗七律云：“一轮才满海天东，见说清光处处同。宫殿广寒原似水，楼台蜃气忽漫空。桂花自斫吴刚斧，若木谁弯后羿弓？惭愧屠龙无好手，中庭涕下等卢同。”陈守玄七律云：“廿年廿度中秋节，此度中秋恨独多。深夜何人侵月阙？诸仙无计护嫦娥。平时贪享钧天乐，今日其如亡国何！天上人间同一哭，凭谁收拾旧山河？”北流冯振心（振）七律云：“满拥清光上画楼，新妍消得十分忧。谁将大地山河影，坐任妖蟆吞吐休？天若有情应堕泪，心犹未死肯忘雠。雷门布鼓终何救，剑抉浮云快一抽。”拙作七律云：“惊看玉宇变苍黄，太息人天劫正忙。故国楼台皆蜃气，诸仙歌舞自霓裳。亦知蹙境终难复，纵有重光已可伤。独立中庭空溢涕，欲乘银汉问吴刚。”瑗仲评拙诗曰：谈言微中，婉而多讽，如张垛画松，双管齐下。

一六二、咏物之作，如予前所举瑗仲《白莲》一诗，可云绝调矣。然尤贵有寄讬，否则究属无谓。余有《春雪》诗云：“白帝春来已失灵，犹驱银甲乱沧溟。红桑劫后终难住，黄竹歌成忍再听。几日钧天空酝酿，前时玉树久飘零。东风有梦浑无赖，纵到长山亦易醒。”《咏夹竹桃》云：“可怜翠袖倚东墙，巧换燕脂绝代妆。未必红情通圣解，强扶绿意亻占年芳。湘妃有泪空霑袂，息国无言总断肠。毕竟暮天寒不耐，秾华几日莫思量。”二诗皆讬讽伪国之作，颇为诸前辈所称。张丈墒隐亦有《春雪》诗云：“重城犹自雪纷纷，匝地浓阴不可分。轻薄因风随舞絮，迷离蔽日胜浮云。争春梅柳都无色，画粉楼台自策勋。毕竟寒威能几日？隔林红已逗斜曛。”此诗作于光绪甲午之战后，亦有言外意。夹竹桃一题不易着笔，记吾乡邵松阿（齐熊）《隐几山房诗集》中有一联云：“误从湘浦寻渔父，错向玄都问主人。”最为浑脱。

一六三、璚隐丈诗，感事之作，余前已举之。此外佳作尚多，为录其最工者于此。《忆儿》云：“叠椅为城主，持盘学饼师。莲饕堪作字，（喜食莲子。）竹骑喜能驰。见字垂双目，题糕动两颐。长安秋雨夜，时梦此痴儿。”《甲午七月感事》云：“鸭绿江头掉战舟，祖宗威武奋神谋。虎牢再驾安天下，箕子分封列彻侯。玉节金符传百代，凤旗鸾辇保千秋。（见《高丽图经》。）谁知海上征云起，万丈长鲸出十洲。”“当年烽火耀天起，曾乞严师跨海临。蒯聩无知争卫国，元康多难启戎心。天朝既画擒王策，下国应存守险箴。不信楼船忽飞渡，锺山王气久销沉。（大院君。”）“横舸百丈驾飞楼，巨浪长风渤海头。万里烽烟腾赤蜃，五更星月落苍虬。犬羊肆诈原天性，幕府筹边亦少谋。今夜青磷三万点，牙山西畔语啾啾。（高升被击于牙山。”）“阵云黯淡接江边，越海提师到汉川。雅有孙歆传露布，枉教杨仆号楼船。千秋猿鹤从军怨，百队鱼龙跋浪天。闻道至尊宵旰甚，宵阑犹盼捷书传。”“腰佩金鱼曳玉珂，平章国事问如何。孤军海外争生死，宰相堂前自啸歌。郑重北门无管钥，乱离东海起干戈。上方有剑无人请，怅望江南明月多。”“阿瓦贡无金象塔，广南封绝玉麟符。百年藩服都分裂，一土东南枉叹吁。枢府和戎尊上策，强邻鼾睡任酣呼。梦中忽向天阍叩，手请长缨缚此胡。”《残月》云：“残月朦胧几曲棂，簟波如水烛如星。五更风雨槐花落，何处秋萤上画屏？”《蔡村》云：“炎风烈日屈足坐，冷雨凄烟缩项眠。持较帝城流血夜，此中犹是焰摩天。”《题钱牧斋柳如是小像》云：“化鹤归来哭桂林，文章气节重东林。只缘红豆难抛却，怕问西湖水浅深。”“南渡仓皇国事非，玉环悔未系罗衣。登仙独让孙公子，自作鸳鸯拂水飞。”蕴借温厚，殆为此题绝唱。《神户咏怀》云：“浮海东来落拓身，谪留异国分沉沦。画墁求食宁吾志，击柝居卑只为贫。山水自封真万户，功名遥望似三神。空言至竟难拯世，窃禄惟忧久负民。”按丈之为日本领事，实因当时沈北山“三凶”一疏，出丈手笔。奸党知之，将不利于丈，乃居东避祸，故诗中语意极愤慨也。《读张文襄诗》云：“宫禁危疑厝火薪，梁公位望重丹宸。慈恩毕竟深如海，防护庐陵让外臣。（公在鱼皮，以西宫赏银立慈恩学校以教子弟。德宗不废，虽有刘忠诚之疏，然外使不允之力居多，庚子之变所由起也。”）“南皮诗笔松禅字，各具风流绝世姿。相厄原非两贤志，文人善似蛾眉。”“才人强令作平章，文功名转两伤。何似东坡老居士，玉堂小坐即江乡？”“持尺焚香属望深，选贤扶国老臣忱。专求忠孝成虚语，应悔当年荐士心。（经济特科，公以梁燕孙为首荐，诗中所云‘忠孝专求郑毅夫，者指此。”）《病起简任公》云：“病起不知日，惟知身久闲。求医需资梦，去疾若移山。柳脱栉间发，葵分镜里颜。莫嫌筋力尽，壮志已先删。”善用经语。《画雨竹自题》云：“夜雨空阶点滴微，漏声入梦误依稀。醒来捉笔追虚景，恰似青鸾踏翅飞。”《梦中偶成》云：“山河大地起无名，元电都从动相生。若向动前求境界，无言无象又无名。”《听雨戏仿石湖》云：“听雨虚堂夜气沉，芭蕉如鼓竹梢琴。纵饶做得千般响，只是凡夫拟议心。”丈湛深内典，在日本时，与梁任公同究唯识，此二首皆通于佛意者也。《宿破山寺》云：“小住破山寺，徘徊到五更。月移松顶直，泉漱竹根清。梵呗疑鸾啸，禅房听蚁争。妙诠兼动静，或可悟无生。”此诗静悟，在丈诗中为少见。《大雪和[C043]恙》云：“雨后西风卷玉尘，怯寒独坐举杯频。空中著色原如梦，眼底生花不当春。竹压翠梢三尺亚，梅呈红意一分新。纷纷消长须臾事，且作尊前袖手人。”此则犹是玉溪风调矣。五古如《晚步》云：“落日照西山，赭紫上沙面。稚松顺岭腰，苍翠作山绿。孤亭立烟际，暮色自远见。明灭入丛树，乾叶堕残片。对此径寸光，缅想人世变。百年同一瞬，泡幻诅足恋。城外钟磐音，心迹为旋转。徘徊松林月，已上梵王殿。”《晚过小山台》云：“向晚步幽麓，南风送微凉。绿冈如荠树，随云为黑苍。瘿松立旷野，赭花媚斜阳。旁有磊磊石，苔衣染微黄。疑是云林子，笔墨留幽光。此景足珍赏，徘徊樵景旁。日暮不能去，归鸦下平冈。”写景入画，得宛陵神理，丈晚年惬意之作也。

一六四、金丈松岑言近日吴下有一个半诗人，一个者谓余，半者指吴江许盥孚（观。）丈意谓余诗各体均佳，而盥孚则仅工五言，七言差不逮，故仅可为半个诗人。余愧不敢承。至盥孚五言，洗炼于陶韦谢公，功力极深，章太炎先生极推重之。所著《静观轩诗钞》，已刊行。五古如《湖上值雨》云：“山翠昏阴崖，云岚冷兰隰。暮雨寒欲沉，杳蔼孤塔立。轻舸移远林，溪回萍藻袭。夤缘墟上村，微辨钟鱼湿。搴帷眄修渚，蓊然众绿入。眷兹岩下晖，翠羽每双集。”《春淙亭听泉》云：“突兀青罗天，百涧竞春涨。寒溜浸太古，声外弥浏亮。势与怪石争，湍激神愈王。狰狞伏虎形，婉蜒卧龙状。珠光摇翠微，岚影泻丹嶂。幽惊眷岑寂，澹然觉清旷。泠泠发清弦，恍在石壁上。惆怅归山路，日暮闻樵唱。”《月夜步归水西老屋》云：“凉月涌柳梢，朗然豁残雨。积晦忽自通，含气秀天宇。骚思寒江深，禅心落叶聚。曳杖过长桥，蟾光先入户。”《冷泉亭》云：“积翠袅新晴，飞泉响残雨。冷然有余情，繁影一亭聚。春意动幽禽，矫首没孤羽。松尘见客挥，僧衲裁云补。山静清道心，与人俱太古。”《龙飞洞在玉皇山》云：“百涧竞潺湲，一洞矜古逸。山藓与之香，秘藏疑化笔。日色不到处，藤老影横密。森玉筍垂，冷冷琼浆溢。迤逦窃而深，蝙蝠掠肩疾。峭蚜竦阴森，恐入修罗室。愔愔琴思荒，冥冥笼迹失。洞外春犹寒，筇杖排云出。”五律如《古漪园》云：“出郭不知远，园林客乍过。秋容憎病柳，霜气战残荷。燕剪春罗薄，鸦鬟晓镜多。灌畦从我好，机事合消磨。”《海上清明》云：“插柳淹时序，擎樽慰客情。疏烟冲燕语，片语带湖声。青眼故人少，黄炉万感轻。还余寒食酒，一为酹田横。”《除夕》云：“懒对椒盘酒，遥惭菽水亲。愁深知是客，腊尽欲争春。万态趋残夜，孤衷郁此身。故园方宴会，应念未归人。”皆合古人规矩绳墨。

一六五、阳湖钱名山（振锽）先生，余友小山之尊人也。晚年闭门不仕，高隐奇园，时或作名山之游，济人穷乏不稍吝。人品之高，末世罕见。余初未识先生，而友其婿谢玉岑。先生一日见余所著《胡蝶曲》，大为赏叹，立书七绝一首奇余曰：“硬语清词出少年，家王遗泽竟无边。梁溪海岳才如海，不道虞山有仲联。”海岳，谓无锡钱海岳也。其后于海上一见先生，再见于无锡，先后以诗集见贶。三见于海上，则已值红桑之劫，先生以瓯脱地为王官谷也，不久下世。先生诗于古人不专学一家，以意胜，不屑于字句间争工拙。其极至之作，盖有合于兴观群怨之旨者，非世之寻章摘句者所能知也。最先刊者为《谪星诗草》四卷，录其古体三首：《光福山中有老柏七株，其四株名清奇古怪者尤异，为长句状之》云：“清晨披云入山去，行到深山最深处。忽然神物来眼前，古怪清奇四株树。三株横卧显神异，树头苍苍树根死。回旋蟠屈断复连，半寸枯皮接生气。横枝槎枒夜叉臂，颇似神龙游天失足堕平地，翻身欲上不得起。又疑盘皇尸，槁卧万万岁。血肉已糜烂，骨节犹未碎。四肢斑斓生古苔，精灵万年作光怪。更有一株真绝奇，拔地特立施神威。上骄日月拏霆雷，古色郁郁生烟霏。枝枝反缚生蛟螭，精气倔强性乖僻，以逆取势曲取奇。恶兽人立拒大众，勇士植发摧雄师。鸿门瞋目樊武侯，坂桥横矛汉张飞。噫嘻天地之奇乃至斯。又闻山人言，此树真神通。四山日落大风起，树根大吼如蛟龙。天地之奇奇至此，助我奇气蟠胸中。吁嗟世间可贱惟平庸，天生神物岂与凡林同。君不见四山草木何蒙茸，九秋凋谢随霜风。”刻画奇倔，真写得出。松岑丈及夏剑丞集中，各有七古一首，可相鼎足。《题梦鲤墨龙》云：“吾家幼弟才绝奇，遗墨一纸云淋漓。赫然怪物见者希，见者心动神愕眙。乌云旋旋初合围，浓涂淡洒皆奇离。数办上露鳞之而，一爪下攫如雷锥。突如两目直下视，盛气早慑干虬螭。张颐吐沫作波浪，倾倒三峡掀天池。天高海深望不极，眼穿泪尽心伤悲。旬日小病亦偶耳，三载不见今犹疑，幸存此图当护持。雷电之朝风雨夕，亦恐破壁随君飞。生气所发不可遏，传之千古当如斯。呜呼！旁人叹赏我吁嘻，曾见当年下笔时。”此首亦力透纸背。《牛乳》云：“食物有牛乳，味美如琼浆。润可悦颜色，甘可补肺肠。农夫畜老牸，岁暮生童牛。家贫心计工，小利必欲贸。温水净牛乳，两手勒乳头。夜间得其乳，早起担道周。牵犊系他所，勿使近厥母。滴乳皆值钱，莫使耗我有。犊也岂不饥，未能食刍糗。筒竹纳米浆，将来灌其口。天生牛有乳，乳牛非乳人。闭乳不肯流，一任主人嗔。留乳待其子，谁无舐犊恩？天生犊有乳，饮乳不饮粥。闭口不肯食，涓滴不入腹。我自有我乳，谁当夺我禄？主人大智识，笑谓姑置之。犊鸣吾不闻，牛怨吾不知。一日牛乳胀，二日犊肠饥。胀急痛连腹，饥急任情啼。两俱无奈何，本性遂自移。主人大智识，徐谓及其时。再复勒其乳，乳汁如泉飞。再复灌以粥，粥味甘如饴。物智不及人，倔强何所为？”摹状物态，质而愈文。律诗风格近剑南，以白描胜。余最爱其“风帆零乱拜江涛”句，江景绝妙。

一六六、名山先生诗，继《谪星诗草》刊行者，有《名山诗集》五卷，清奇朴老，掇皮皆真，视前刻为尤胜。亦录其占诗数首：《转盘行》云：“劝君作事莫畏难，与君京都看转盘。竹枝夭袅拄盘底，底滑竹尖摇不已。一盘初起空中旋，两盘对舞如飞燕。欹斜进退转不停，欲落不落使人惊。一前一后转不歇，不恃眼光恃心力。须爽三只更四只，一竹一盘巧承值。左手全将鼎足擎，右手一盘更难接。四盘齐转疾若飞，重轮重璧交相辉。心手眼目皆若遗，纯造道妙行天机。岂知作者技未尽，不逢艰难不出奇。叠桌架凳如累棋，请君步步升天梯。猿猱挂树险愁绝，腰肢欲折不可折。脱手双双蝙蝠飞，拗身的的蜻蜒立。百折干回奏技终，次第收拾何从容。君不见宜僚之九养叔射，古今妙手将毋同？一十三龄小竖子，学问精能有如此！嗟我中年无一长，对君绝技应羞死。”《农妇》云：“灼灼枝上花，垂垂涧边柳。女年十八九，嫁作农家妇。嫁作农家妇，力作何时休。不见天上星，织女从牵牛。五月天气热，二麦正登场。播扬任天风，面鬓多刺芒。十月天气寒，筑场置稻床。稻多落手重，指痛腕欲僵。发焦炎夏日，肌粟早天霜。生儿不用卧，上灶煮黄粱。自作田家妇，但有日夜忙。不见城中妇，垂老颜尚泽。惟有乡村妇，三十如五十。试将城与乡，两妇齐肩立。年纪虽复同，貌若姑与媳。同荷生成恩，流光何太急？但讶村妇老，便知农民苦。如何苦农民，愿以告圣主。”《哀牛》云：“峨峨铁轮车，衔尾走上洋。中有十百牛，两两自成行。早起牛十百，夜来牛百十。牛去无休时，车行不断绝。一去不复回，使我三叹息。海上百年来，久作膻夷场。膻夷喜食牛，食牛筋力强。夷人多智慧，杀牛术更奇。驱牛入暗弄，一跌蹈危机。立刃锐绝伦，自顶濯决至脐。皮骨与血肉，倏忽皆分离。更有擢筋法，擢生不擢尸。口钳不得鸣，泪落如绠縻。嗟哉天地间，此痛谁人知？中原重耕作，田亩岂尽辟。贫家无牛只，终岁不休息。富家买一牛，视作平生业。旱岁田不枯，潦岁田不没。人命与牛命，厥价正相值。在天垂列宿，在《易》著坤德。胡为自弁髦，仅供犬羊食？牛莫仰天视，天道正难知。牛莫向人号，人心正媚夷。不鸣其奈何，怨结有还期。颇闻欧罗巴，蛮触正伏尸。流血赤海岸，炮火无歇时。嗟我神灵国，理岂无起伏。会看一夕间，风雷起大陆。蠢彼介鳞俦，么么不足肉。但有愤泄时，牛死当暝目。”此真蔼然仁者之言。《出山宿大溪梦仁卿》云：“生死别多年，梦见亦渐少。昨者雁山游，病发难远到。独夜神孤危，山雨昏悄悄。骨肉无死生，出入常相保。次第见君至，形貌转姣好。我有躯壳在，所以日枯槁。君今以神游，庶几长不老。万古天人理，孰能知其奥？痛此故旧情，琼玖安可报？”集中七绝多可喜，今不录。最新刻诗一卷，虽不多，而首首可传，录数章于此。《楚中得三四句足之》云：“不愁玄鬓尽成丝，只恐名山死独迟。地下似闻非乐土，梦中无处觅娇儿。暮春独自悲花落，乙夜曾无唱我诗。把酒问天聊复尔，扁舟散发又何之？”《纪梦》云：“行李轻于叶，云山四面青。忽逢先逝者，送我入沧溟。”《夜溪蚱蜢》云：“溪头蚱蜢扑衣裳，弥觉秋宵兴昧长。何必漫天为物患，秋虫不幸作飞蝗。”《荒园》云：“荒园独自掩蒿莱，坐看神州化劫灰。梦境太真疑死近，名山有约待春来。少年不信神仙事，枵腹原非著述才。惟有登临兴还在，水云无际一心开。”《五十九》云：“灯前犹自理陈编，五十而今又九年。正恐学仙无死日，敢云成佛在人先。庭前尚蜡游山屐，门外常看下水船。叹老嗟穷非我事，未来何必更占天。”皆有意味。先生成癸卯进士，官散刑部。新例，新进士须入进士馆学习三年。先生入馆，见西洋教习登坛宣讲，群进士笔记其语，以为无耻。归书其壁曰：生若入进士馆，死不上先人茔。虽近迂执，亦可见其节概。以区区诗人目之，非先生意矣。

一六七、杨[C043]恙诗，余前已论之。[C043]恙颇自病其少作之纤秾，然自甲子避乱以后所作，气骨渐趋古淡，盖与仁先诸老交游，所濡染者然也。癸酉秋，随董授经游东瀛，得诗甚多，尤雄秀可喜。晚清诗人游日本者，如黄公度、蒋观云、康南海、梁任公、丁叔雅、孙龙尾诸家，皆有诗。得[C043]恙之作，足为蜻蜓洲生色。今摘录其佳篇于此。《内海栗岛》云：“水面晴岚远近峰，村村烟影吐层松。恰如雾鬓临妆镜，帘毅窗纱隔几重？”《江之岛夜归》云：“蜃楼水气日夕蒸，老蚌胎珠待月升。鲛人捧盘对我笑，海山点起馋鱼灯。”《埃及古尸》云：“浑沌凿死鸿蒙分，天皇地皇作弟昆。一把骨头六千载，狐狸啸进轩辕坟。”《长崎福济寺杨贵妃供佛》云：“碧落黄泉道士忙，钗钿缄寄已荒唐。梅檀不入开天事，空有金身答寿王。”《西历大晦日适旧历十一月，望月当头，守岁东京，题龙名馆壁间》云：“守岁相逢难复难，百年巧遇此团园。平常尚贵当头月，跨海骑年要细看。”《盐谷温博士以皇子诞生诗就商，且邀同作，赋此却谢》云：“苑柳宫莺报好春，皇州喜气塞重。梁园缛采推枚马，兰殿薰香浴凤麟。月色岂应珠有分，云情惟愿鹤来亲。与君且具闲杯酌，未有篇章献比邻。”《油壶水产陈列馆归食海错感赋，油壶在三浦半岛》云：“我读《东荒经》，玄海汇万灵。手持通天犀，烛水无遁形。（玻璃为壁，辚介洞明。）其鲤曰大，其鲽比目行。鲷鲤鲑鳆鲭，函劳{庳虫}赢娌。《尔雅》与《玉篇》，何能尽其名？彼苍给海利，荒洲富蜻蜒。盘俎日已久，入肆忘臭腥。枯鱼泣难言，弃捐目不暝。东西自游戏，庸知分四溟。尔鱼空陈辞，天吴媚殊庭。踌躇白木著，未咽先涕零。”《晃山鬼怒川》云：“扶木烈十日，煎兹山川膏。海童偶来游，当之头额焦。汤源实阳谷，员渊久煎熬。硫黄蒸鬼烂，腾沸金石销。问鬼鬼何怒？怒此气不调。盛怒不可遏，火井洪炉烧。”《过箱根关所》云：“蛤壳分符此建关，争雄畿道触攻蛮。国浮馄背三千里，雪重鳘头十万山。大地动摇龙伯钓，横流荡踏巨灵攀。夷澶历劫无仙药，徐福何为不肯还？”《高野山灵宾馆访文馆词林》云：“散卷《词林》度海回，长恩千载祀蓬莱。《禹书》缄秘休防窃，亮窟藏珍未克开。出使朝臣归舶稳，入唐空海带经来。名山国宝收罗富，不道台城有劫灰。”《高野山中》云：“大木森林佛国开，丰碑景教大秦来。北邙车骑王侯墓，南海香花般若台。八部天龙归密教，五畿士庶仰风雷。印心功德林中雪，十二桥头未忍回。”《下野车中》云：“蚊背支撑负万岑，飙轮脂冻入阴森。车来北道云先积，路傍温原翠转深。小李楼台工界画，营邱粉本讬寒林。倚装细绎《玄虚赋》，地肺终疑要陆沉。”皆生面别开。“倚装”二句真无可奈何之言。写奇松岑丈，亦为叹赏不置。

一六八、[C043]恙为余言，舟行海中，傍晚望富土山，下一层为海气，其色褐，中层为霞光日气，其色红艳。富士山之顶，孤悬其上，一片白色，盖积雪也。有七绝一首写之，末二句云：“神龙飘忽挂沧海，云雾中间出一头。”奇景得未曾有。

一六九、[C043]恙乡人吴君蔚春，名复。年少家贫，而好学，嗜为诗，尤好余诗。去秋以所作乞祈生、维谷为介。嘱余操修月之斧，曾评识数语归之。今录其《薄暮舟过湖桥有感往事》一律云：“风饱征帆作势骄，推篷山色满湖桥。微阳依岭争寒翠，野渡归航趁晚潮。世事还如波下上，年华渐共柳飘萧。此生块垒消无计，拟乞痴翁浊酒浇。”下半首萧瑟之音，殆由心境使然。

一七○、金山彭生鹤濂，名天龙，能为清微淡远之诗，七绝最多。有《棕槐室吟稿》，皆经余点定者也。《闻李君步青隐居庐山奉奇二绝》云：“云中五老渺愁予，间有诗人此隐居。为想冰壶秋濯魄，满窗松月夜吟初。”“一曲清流四面山，多君遁世掩柴关。闲眠尽日无人过，惟有松云约往还。”《锡山道中》云：“幽境无人到，空亭倚废栏。竹依岩下碧，僧在殿中寒。钟定山逾静，松深日到难。清风凉腑肺，欲抱素琴弹。”《太湖泛舟》句云：“冷翠空烟吹不散，一湖飞雨湿钟声。”《锡山道中》句云：“岚气散空林，沾袂若烟雾。瘦石孕深碧，含羞如处女。美人期不来，独往自成趣。”《偕陈光汉游东大池》句云：“寻入万木中，空翠知雨落。”《惠山下作》句云：“钟鸣知寺近，雨过觉苔香。”《题阮菊年芦荻钓舟小画》句云：“信手推窗惊鹭起，船篷一半覆芦花。”佳处均近太鸿。余勉其致力玉溪，以药枯淡之病，盖鹤濂短于七律也。

一七一、乙亥浴佛日，为陈丈石遗八十寿诞。是翁老当益壮，强饭健谈，意态如五、六十人。是日四方冠盖往吴门祝寿者，不下数十人。有堂会，其女弟子魏新绿演《文昭关》之伍员及《坐宫》之杨延辉，老伶工贾福堂演《捉放曹》之曹操，赵栖云演《女起解》之苏三，电影明星徐琴芳演陈宫唱《落店》，极一时之盛。家子泉先生有文寿之，长千数百字。兹节录其论诗者云：“丈诗最有名，盖有会于宋贤梅宛陵之苍秀，陈后山之奥峭，杨诚斋之拗折，陆放翁之宏肆，而以上窥韩昌黎之雄奇肆诡，熔裁而出之一手。精思健笔，时有拙语，而气能运之，成章以达。每谓人曰：谈经说史，皆为人作计，无与己事；作诗尚是自家意思，自家言说。透辟生峭，与陈散原、郑海藏一时争雄。同出宋贤西江，而蹊径各别：散原奥峭，而出之以磊珂；海藏枯涩，而抒之以清适；丈则奥衔而发之以爽朗，凿幽出显，力破余地，此其所独也。”此段论石丈诗至当，然亦不无弦外之音。又云：“桐城自海峰以诗学开宗，错综震荡，其源出李太白。惜抱承之，参以黄涪翁之生崭，开合动宕，尚风力而杜妍靡，遂开曾湘乡以来诗派，而所谓同光体者之出也。吾常谓惜抱之文，妙在不尽，而惜抱之诗，则敢于尽，兼能并美，体势绝异。而观其选定《近代诗钞》，意岂不欲开户牖、设坛坫者。何意嗣响无人，遂贻论同光体者以数典忘祖之讥。独张濂卿《国朝三家诗钞序》，推惜抱七律为清代一手”云云。此一段议论，余亦主张，前曾于《诗话》中发之，惟尚不及此之详。以诗寿石丈者，李拔可一首云：“两世交期炯此心，伏辕岁序亦侵寻。才高饱得江山助，诗好谁窥训诂深。岂但一乡尊左海，能令异趣重亭林。后堂弦管从今盛，伫看飞鸿送好音。”五六两句最切。叶誉虎一首云：“八表英贤问起居，传经修史意何如？山阴老恐妨行乐，苦县勤犹强著书。论世每令心似水，添丁频见喜充闾。人生合向吴门住，可得皋桥共结庐？”第二句谓石丈在国学院讲学，及修《福建通志》也。“添丁”句谓石丈年七十三、七十六时，其姬人尚举两男也。章太炎“仲弓道广扶衰汉，伯玉诗清启盛唐”一联，尤精切，为众所争诵。

一七二、石丈续编《石遣室诗话》，已于浴佛节前刊竣，凡六卷。凡《诗话》前编所未收者，多见于此编。如金松岑、杨云史、冯振心、夏癯禅、黄公渚、王晓湘、柳翼谋、杨[C043]恙、靳仲云、钱名山、顾佛影、许疑庵及王瑗仲与余，皆见采录。政界人物如胡展堂、邵翼如、陈树人等，所收亦夥。欲知近十余年来诗风者，于此求之足矣。丈自言海内诗人奇到之集，已阅过者，殆满一间屋，而架上案头，有已选佳句不及收入者，尚不可胜计。限于时间与篇幅，徒呼负负。俟补《续近代诗钞》时，当次第收入云。丈谓余诗多隽句，雅似其乡何梅生，又甚似海藏。此则丈但见余已刻之《二仲诗》，故为此言。后此所作，风格大变，殊不愿在闽人门下讨生活也。金丈松岑谓余诗初冷隽而终博丽，故是知己之言。

一七三、寿县孙生百朋（易），少年嗜为诗，清利似宋人。陈丈石遗、金丈松岑皆称许之。石丈已采其诗入《石遣室诗话》，百朋又以近稿一册乞余论定，中多可诵之作。记其二语曰：“诗句每从闲里得，好花浑在暗中香。”“好花”七字，特绝名句，可以想见其为人。

一七四、同邑钱生希英（大成），初喜为语体诗。从余后，始改故步，致力于五、七言古体，笔意雄直。录其《次巢经巢韵示亚先百朋》云：“我诗诚粗野，爱说自家意。宁可失之俗，不盗古人字。性情斯为正，培养浩然气。诗中须有我，力学可相济。学诗规《风》、《骚》，岂必求相似。赝鼎原逼真，举世皆称伪。拟古不明变，终为龌龊士。试看古诗人，风骨各有异。酸咸随厥宜，宁有同一味。吟诗淡生涯，莫作名山事。敝帚亦自珍，幸得勿中弃。友生每私我，我自不宜世。碌碌本无奇，嗜痂得君辈。甘苦且共谕，此中可暂寄。”所论自为有见。然拟古固非，不学占而徒恃才锋，自矜创获，亦未见其可。入乎古而出乎古，斯可矣。又《学诗不进愤而成篇呈梦苕盦师》云：“诗向诗中求，所得宁是诗？杜陵破万卷，昌黎百世师。下笔动神鬼，灵气万古垂。天特假以鸣，彼哉敢自私？我生二十载，谗谗耽华词。小技子云薄，壮夫所不为。流品况卑卑，恐受大雅讥。家国遍荆棘，未忍捩眼窥。古有文字狱，今日岂良时。《风》、《骚》意尽失，曹魏亦就衰。扶遥ㄅ万风，何当上天池？文章期载道，歌哭赖有谁？苦心镂肝肾，徒贻后贤嗤。踯笔三叹息，古人久我欺。”一起二句，是实在语，作诗者不可不知。然初学之人，学既不充，诗之源流体制，亦未究心，则正当向诗中去求，不得好高骛远，徒为大言以自欺也。

一七五、武进顾生时，去秋初从余学诗，颇能自抒性灵。《友人召我饮》云：“友人召我饮，谈笑飞羽觞。酒能朱我颜，酒且涤我肠。百忧飞天外，神游出八荒。归来浑不觉，转亲衾与床。一醉换一梦，醉重梦亦长。安得日买醉，物我两相忘。”

一七六、王生先献，自海南不远千里至国专求学，良为难得。有诗一卷，多愁苦之音，殆别有身世之痛耶？《病中书感》云：“秋尽江南落日昏，异乡谁与问寒温？支离病骨吾惊我，寂寞孤灯影吊魂。入世情如霜后月，还家梦断海南村。青衫检点曾何有？半是愁痕半泪痕。”“入世”二句，极似黄仲则“名心淡似幽州日，骨相寒禁易水风”一联。

一七七、瑗仲自与予合刊《二仲诗》后，久不作诗矣。近年掌教光华、大夏两大学，著述忙，教授忙，更无暇及此。顷示予题咏诸作，皆七绝，神态逼肖其师沈寐叟，亟录之。《题吴了却摹古三种》云：“南碑无过《鹤铭》书，骨重神寒写不如。何意隔江吴处士，虚拳能探古人初。”“吾亦曾摹落水前，江波无际悟忘筌。较量分寸名姝失（瓶庐语，）吟与先生证墨缘。”（以上二首《瘗鹤铭》）“谁拨云封七百年？摹来笔意总翩跹。仙人上法通三世，此是书家兜率天。”（《经石峪全刚经》）“号盘疏逸孕云峰，拓大能窥法乳从。此是《意翁》真秘语，方圆以外见犹龙。”（《号季子白盘》）《为陈师柱尊题唐师茹经试卷手卷》云：“披卷能窥天地心，（试题有《民受天地之中以生解》。）嗟麟叹凤两沉吟。西溪何似西河水？（茹经先生居无锡西溪。）洙泗风流若可寻。”“兴起真堪百世师，（试题有《子路为百世之师说》。先生有句云‘子路为兴起之师’。）门墙何幸立多时。亦思藤面伽陀乞，历历园林绕梦丝。（茹经先生园林楹帖皆手书，作涪翁体。”）《为金松岑题路金坡蜀中山水图》云：“乞取夔巫一角青，前身合是此山灵。何当更画峨眉月，（图中独无峨眉。）常照先生野史亭？（松岑方修通志。”）茹经师老年失明，用西河事比附西溪，尤妙。《题沈寐叟师与方伦叔手册为方重采》云：“平生风义同韩孟，简流转照海桑。今日姚家埭南过，忍看灯火卫生堂。”“海上逢君剧感哀，寒潮曾送两翁来。低徊酬唱当年地，已是昆明劫后灰。”《题梁星海赠寐师陈兰甫墨菊水仙扇为慈护丈》云：“傲枝劲叶墨痕深，貌得泉明不死心。移向水仙花畔住，青天碧海映孤襟。”《为张贞用题山居图》云：“桃花源水已无津，却画溪山奇幅巾。著个扁舟应更好，少风波处稳垂纶。”

一七八、虞山诗派，自牧斋、二冯以来，宗法西昆，摘艳薰香，末流之弊，太尚涂泽，文胜于质。近时如张丈璚隐、徐少逵、黄摩西、孙希孟诸家，皆学玉溪，[C043]恙与余，亦未能免此。杨云史好谈唐人，近梅村而不近牧斋，要其哀感顽艳，仍是虞山诗人本色。近百年中，能为清真朴老云山韶之音者，独一沈石友先生。而汪丈启东（佑南）继之，虽成就不大，而专尚性情，一味白描为不可及。余以乙丑岁，识丈于伯舅沈企棠先生座上，纵论古今诗人得失，大相契。自后相见必谈诗，语汩汩不知倦。及余客海上，诗筒来往，亦未尝少疏。丈诗初由剑南入，晚年好学韩，喜为长篇七古，有作必以示余，必强之摭其利病而后快。丈为人处世和而论诗严，其自为诗然，衡他人诗，亦无不然，一字未安，必断断然争。乡人多目为狂。丈虽自负其七古，要于平淡处学韩，究不能得韩之髓。余独重其近体短篇，时有佳语耐寻味。丈诗之足以传后者，倘在此而不在彼欤？丈诗名《山泾草堂集》，凡六卷，刊于壬申之冬，余既为序之。其后尚屡有改窜，其不苟如此。今录其最胜者入《诗话》。《夏夜追悼》云：“倚枕何曾入睡乡，追思往事九回肠。耽书数问经中字，伴读烦添坐上香。老父在堂时念汝，小儿瞻像始知娘。炎蒸易触当年景，辗转翻嫌夏夜长。”五六以淡笔写苦语，不忍卒读。《过方塔寺访昔奇上人》云：“寺废能恢复，经营屋几重？鸟喧争聚塔，僧老不支筇，丈室安留坐，金山话旧踪。凉风秋八月，相约过中峰。”《二月二十四日登吴山》云：“陡绝吴山顶，登临意自豪。午晴收海气，春泮足江涛。烟火成香市，天风卷客袍。全城如指掌，始觉置身高。”三四酣足。《夏夜》句云：“露浓浮叶疑沾雨，云薄如纱不掩星。”对句胜出句。《自谢桥至王市途中漫赋》句云：“野鸟营巢村树稳，行人借径麦田斜。”“行人”七字，无人道过。《塔山谒迁虞始祖墓》句云：“守冢人来犹旧姓，题碑字蚀在何年？”有情致。《闲居》句云：“不逐浮名心早淡，但求省事梦能甜。”“甜”韵七字有味。《游北郭》句云：“樵担蝉联争入市，山家鳞次自成村。”对工妙，境地尤合，非至吾乡北郭者不知。《卧起》句云：“叶经蚕食还舒绿，花受蜂攒不减红。”二句有讬奇，微嫌命意略同。《感时集杜工部句》云：“四海犹多难，高官皆武臣。江山如有待，龙虎未宜驯。将恐曾防寇，阴谋独秉钧。西南背和好，消息苦难真。”“群盗尚如毛，边心此日劳。将军专策略，奴仆且旌旄。战哭多新鬼，游魂贷尔曹。愿闻哀痛韶，百里见秋毫。”此为袁氏窃国时作，不难于集锦之天衣无缝，而难在句句切合时事。《秋夜》句云：“蚊将敛迹难成市，虫不停声误作钤。”《冬夜对月》句云：“凝成水骨风逾峭，行近天心月较迟。”《春游》句云：“日怜麦短因回暖，风惜花秾不放颠。”《秋兴》句云：“庭蕉展绿还宜雨，邻桂分香不借风。”以上数联，风致略同。《幽居》句云：“斜雨壁偏湿，顺风窗自关。”眼前景，道来却新颖。《养疴》句云：“细参药品防医误，远汲山泉待仆还。”得养疴之神理。《石梅小憩》句云：“苔经雨绿还缘石，叶耐霜红未脱柯。”“耐”字原作“恋”，萧丈谷士所改也。《晚秋泛舟山塘》句云：“活水澄清能见底，好山蕴借不嫌平。”此二语徐少逵以为丈自状其诗。《五十述怀》句云：“懒于家事频劳妇，淡到名心未显亲。”“诗删浮艳存真性，语敛锋芒守钝根。”此四语自状最真切。《岁暮书怀》句云：“隙地自浇挑剩菜，晴窗细检读残书。”风格近樊榭。《初夏游破山寺》云：“一路绿阴浓，遥闻古寺钟。山深疑伏虎，涧破不藏龙。来访径中竹，回看墙外峰。偶同僧入定，尘梦醒重重。”五六二句，璚隐丈以为盛唐风格。

一七九、曩年为《近代诗评》，评同邑孙师郑曰：“鬻技钤医，自翔圣手。”虽嫌刻薄，却是公论。师郑见之大不恽，然不知余为如何人。其后汪丈启东刊《山泾草堂诗》奇赠师郑，上有余序文。师郑乃移书汪丈曰：“钱某既为君作序，当必素识，究为何如人？读其文，知为健者。然即不喜余诗，何至形诸笔墨乎？”汪丈乃告以钱某系翁文恭之外甥孙，楞仙先生之孙，与君亦有间接之关系。盖师郑为文恭之门人也。师郑得书后爽然。尔时余颇悔之。顷见汪国垣所撰《光宣诗坛点将录》，以师郑为专一把捧帅字旗地健星险道神郁保四，为一百零八员之殿，与余所见略同。把捧帅字旗，妙不可言。师郑自榜日诗史阁，固以民国以来诗史第一人自讠羽者也。

一八○、汪国垣《光宣诗坛点将录》，大致尚切合，惟其文词了无生气，为诗话之变相。持较铁云山人《乾嘉点将录》，瞠乎后矣。杨[C043]恙劝余重作，近乃戏为《近百年诗坛点将录》，可与汪作互参。

一八一、顷见金丈松岑所主编之《文艺捃华》中，载有吴江范烟桥（镛）所撰之《诗坛点将录》，仅三十八人，未能全部配合。中有甚贴切者，如及时雨陈石遗，玉麒麟王晋卿，智多星金松岑，入云龙张豫泉，大刀靳仲云，豹子头杨云史，霹雳火田星六，双鞭路金坡，扑天雕许际唐，小旋风高吹万，镇三山夏癯禅，均妙。点余为“小李广花荣”，受之有愧耳。惟中有一人，余不敢赞同，为赛仁贵徐某。某诗，无一首不抄袭，赐以“赛仁贵”之衔，如何消受得起？不如于“鼓上蚤时迁”、“白日鼠白胜”二人择一处之，则当矣。

一八二、论诗尚阀阅，古人所同慨。清初闽人魏宪眩┨《诗持》，罗列名流，而独不及朱竹宅。竹姹有诗曰：“近来论诗专叙爵，不及归田七品官。”为此君发也。盱衡当世，诗道益卑，黠者至以是为纳交名公贵人，猎取功名之具。欲为诗界中留一乾净土，不得不排斥此辈。

一八三、人境庐诗，论者毁誉参半，如梁任公胡适之辈，则推之为大家。如胡步曾及吾友徐澄宇，以为疵累百出，谬戾乖张。予以为论公度诗，当着眼大处，不当于小节处作吹毛之求。其天骨开张，大气包举者，真能于古人外独辟町畦。抚时感事之作，悲壮激越，传之他年，足当诗史。至论功力之深浅，则晚清做宋人一派，尽有胜之者。公度之长处，固不在此也。

一八四、今日浅学妄人，无不知称黄公度诗，无不喜谈诗体革命。不知公度诗全从万卷中酝酿而来，无公度之才、之学，决不许妄谈诗体革命。

一八五、公度《岁暮怀人诗怀》陈乙山工部云：“珠江月上海初潮，酒侣诗朋次第邀。唱到招郎《吊秋喜》，桃花间竹最魂销。”潘丈兰史（飞声）《在山泉诗话》载李子虎（长荣）广文一诗云：“碧天初露海初潮，白玉阑干紫玉箫。唱到招郎《吊秋喜》，十三儿女亦魂销。”二诗字句略相同。子虎名辈在公度先，不当袭黄。然公度亦氵非袭人者，殆下笔适然相同耶？招郎者，南海招铭山（子庸）大令，以土音作歌，创制粤诬，俗名《解心》。《吊秋喜》，讴中名曲也。

复一、乙亥五月，公度先生从弟由甫、遵庚访余梁溪讲舍，畅谈公度生平，并示以年谱上之材料。公度随薛叔耘使欧时，余伯父念劬（讳恂）公使亦参辎同行，谊属世交。公度生年为道光戊申，余生年亦戊申，而后一甲子。注《人境庐诗》，有此一段因缘在。

一八六、由甫言：公度一生虽未大用，而有关家国之重，诗特余事。颇自负其五古，以为可颉顽杜老，而意景之深邃新异处则突过之。然此乃时代使然。七言则差逊云。其为诗也，必先搜集材料，然后下笔。庚子之变，欲为一长篇古诗，名曰《拳团篇》，长拟万言，欲为空前所未有。材料已搜集，惜未成篇。其手定之《人境卢诗草》，最终篇为《李肃毅侯挽诗》；其下《寄题陈氏青庐》及《病中纪梦述寄梁任公》两章，则由甫所增入。以陈梁二氏，与公度之关系特深也。

一八七、《人境庐诗草》，以《感怀》诗起，诗中述洪杨平后，清室中兴事；以《李肃毅侯挽诗》终，则以肃毅一身，系晚清安危之局，肃毅亡而清运亦终矣。编诗之起讫如此，盖隐以诗史自居。

一八八、公度之才、之学、之识，在晚清人物中，极似郭嵩焘。郭氏仕宦，较达于公度，尝为巡抚矣，尝为公使矣，然终为一世所怪，不得行其志。公度之不得大用，人皆以为可惜。殊不知即能用之，亦未必便能行其志也。众人皆醉，虽有独醒，其将奈何？然公度虽不遇于时，而得肆其力于声诗，起一代之衰，公度之不幸乎？公度之幸也。

复二、《人境庐诗草》于宣统三年刊于日本。梁任公有致由甫书二通，录之，以见校刊时一段历史。第一通云：“由甫老弟：示敬悉，谨手校一过寄还。此中讠为误尚二三字，大约所校必不谬。即与原文不合，亦钞者笔误耳。其余有数处未敢自信者，一一批列眉端，请再一查原文为盼。每卷末写初校覆校名，极宜。（案原刊本每卷末写弟遵庚初校、梁启超覆校。）吾侪既附骥，且亦当负责任也。朱古翁所校之纸别批缴，其中有商及韵脚者，吾侪万无奋笔擅改之理，听之。又有所不安适，欲在该句下用一注云。△△按某字疑误，姑从抄本字样，公谓何如？此按语或用尊名，或用贱名，皆可。款式尚可观，惟书本之广袤大小，当略仿《范伯子集》。所留纸头纸尾宜加长，若近日上海各教科书式样。用不中不西之小册，则大不雅观也。又四周拟不用复线，改用稍粗之单黑线，请照第一叶所改之式，何如？墓志拟将铭词再改，改日当奇上。题签当照写。匆匆敬覆，即请大安。启超顿首。八月十九日。”第二通云：“由甫老弟：风云日急，不得不行，校稿未完，遗憾无极。所余部分，望公留心覆勘一次，代我负责。大抵钞本不免讠为误，以意逆志，字字研擎磨，亦可以寡过矣。题签缴上，铭辞尚未改作，今更无余日，即用原文可也。次序则首遗像，次墓志目，足矣。今晚若得寸暇，终当草一跋耳。倚装匆匆，不尽所怀。启超顿首。九月十五日。”由甫曰：先生未归田以前所作诗，曾抄送陈伯严、范伯子、朱古微、曾重伯等阅过，对于诗中字句，略有商酌，但不多耳。任公书云朱古翁所校之纸有商及韵脚者，即指此也。

复三、公度《越南篇》一长五古，集中不载，见于梁任公《饮冰室诗话》。近见《岭南学报》四卷二期中载此诗，附有其孙延武跋语曰：“先祖《人境庐诗草》手定稿本卷四，原有《越南篇》一首。大约系光绪十一年，先祖在美旧金山总领事任上，闻越南之丧失，感而作此者。宣统三年家刻付梓时，不知何故，竟尔漏去此篇。兹特检出，先行刊载本报，以饷世之好先祖诗者。俟异日重刻时再行补入《诗草》”云云。余案《饮冰室诗话》此诗题下注甲申二字，则为光绪十年也。由甫曰：先生《诗草》刊行时，系据最后之写定本，末列有此篇。未知抄时漏去，或自行删去，不敢决。余谓此诗指斥高宗，词甚激烈，故先生最后定本毅然删去，以免贾祸，必非漏去也。《过安南西贡有感》第三首用意相同，而词较和缓，故未删耳。

复四、公度《南汉修慧寺佛塔歌》，有木刻单行本，其侄之骏及由甫同注，刻于光绪庚子，今已无从觅得。由甫处仅存一部，曾假阅一过，所注极详。

复五、公度诗受曾文正之影响至大，集中用文正诗处颇多。余注公度诗，皆举出之。此外颇濡染于定，其迹未化。

复六、北平文化学社出版之《人境庐诗草》校点本，校点者为高崇信、尤炳圻。书中插以丰某之画，不伦不类，伧俗已极。有原刊本中本不误，而高尤二人强作聪明，改之使误者。如《乱后归家》“蓬辣”二字，系地名，而改“辣”为“棘”。《早行》诗“残月在树啼乌声”，“乌”字不误，而加按语云：乌疑鸟误。《乌之珠歌》“卧瓜吾仗”，本不误，而从古直说，改“吾”为“五”。《游箱根》诗“枝撑”二字，本杜诗，而改“枝”为“支”。《纪事诗》“戏马台”本不误，而改为“马戏台”。《春夜招乡人饮》“太章实亲见”奉不误，而改“太”为“文”。《拜曾祖母李太夫人墓》“剑儿大父旁”本不误，而从古直说，改“剑”为“敛”。《寒食》诗“霏霏红雨花初落”，本不误，而加按语曰：“红”疑“江”误。《自香港登舟感怀》“徙倚”二字不误，而改“徙”为“徒”。《锡兰岛卧佛》“重译”二字不误，而改“译”为“驿”。《放歌用前韵》“归来归来兮菜香饭熟茶余睡觉独自语，京华北望恋恋北斗星”，此凡两句，于“语”宇断句，而校点本分为三句，于“觉”字断句、“华”字断句，“觉”字下加按语曰：觉下疑脱平字。《己亥杂诗》“屡将游约诳猿鹤”本不误，而改“约”为“钓”。《五禽言》“泥滑滑，泥滑滑，北风多雨”。此本三句，而校点本分为两句，以“泥滑滑泥”四字连读作一句，于此诗末句“泥滑滑”下，妄增一“泥”字，加按语云：原本遗此“泥”字。其幼稚不通至此。而吾家叔父玄同先生尚为之题封面，殆未加捆阅耶？

一八九、金丈病鹤（鹤翔），倚声当家，诗饶韵味。同邑黄摩西、沈石友，江山刘子庚、绍兴诸贞壮、淳安邵次公，皆与之游。平生所为诗千余篇，殁后叔远丈属余删去十之一，张丈璚隐复删去十之五，刊为《病鹤诗稿》四卷。七律最工，《悼亡》三首之一云：“平昔哀言亦惯听，最难临死复叮咛。一А香土依慈魄，三寸桐棺足委形。世乱明知生亦赘，情长莫怨鬼无灵。欲言未竟声难辨，童稚何知尚涕零。”（中二联为临终絮语，耳不忍闻，至今酸声犹在焉。）《牡丹下独饮》云：“看过梅花未五旬，贫家何福贮浓春？抽毫特为修芳史，剪彩曾经宠寿辰。红泪只缘连夜雨，朱颜疑对去年人。商量再启樱桃宴，深恐番风又换新。”“十年惯作江湖梦，岁岁花期负酒樽。自解牢愁酡醉脸，还凭歌咏唤春魂。故园伴我庸非幸，芳国称王岂妄尊。独恨相逢太迟暮，杨花如雪压烟村。”《倾刻》云：“顷刻夔龙集凤池，风扶宝座引朝仪。黄旗自展堂堂阵，白水空要旦旦辞。既有丹心倾故主，岂无碧血殉当时？荣名天位同归尽，让与平淮树好碑。”此讽复辟之役也。《吊洹上》云：“忽忽饭未熟胡麻，一梦南柯枉自嗟。碎锦河山悲铸铁，大丹水火误流霞。虾蟆啼乱钩天乐，燕子飞还百姓家。挥尽新华宫女泪，玉床红断五时花。”“瑞说荆南献石龙，碧鸡金马显神峰。尊前空看千金剑，花底催残九乳钟。铁匮留名随逝水，铜台锁艳怅东风。剧怜费尽才人笔，劝进鸿文累万封。”《月湖》云：“湖中月色四时好，看到清秋独占多。红藕着花香自在，白鸥无梦夜如何？不磨西子梳妆镜，绝唱东坡《水调》歌。若问南朝桑海恨，比人凄绝是亘娥。”“歌”韵一联，字灵淡宕。《偕庵羹绪晓渡尚湖入丁家港，水冻不得前进》云：“芦外轻帆白似旗，水程霜气欲沾衣。冰坚嚼得船唇碎，风劲梳将石发稀。历劫湖山容我啸，忘机鸥鹭近人飞。岁寒天地晨星友，何处烟波觅钓矶？”“冰坚”十四字，前人未道过。断句如《北门》云：“白玉笋鞭翡翠豆，银丝萝卜象牙姜。”又云：“女妆都结蜻蜒辫，樵担犹挑蟋蟀盆。”裁对工巧，确是吾乡北郊风味。《西湖秋柳次渔洋韵》云：“枝高尽许留鸦队，柯秃犹能窟蚁王。”寓意深，琢句工。又云：“凉月偶来加拂拭，秋云时复与缠绵。”隽妙无匹。《和楔觞丈韵》云：“锄月为花留葬地，种蕉分绿别开天。”对亦工。

一九○、汉川徐澄宇（英），变风社社友，狂士也。于当世名流，无一不痛詈。尤恶甲骨文字，曾在沪主办《归纳杂志》，发刊三数期后，未见续出。论诗主玉溪，不喜近人为西江一派者。自著有《天风阁诗》，绝句较工，有晚唐意味。《故宫口占》云：“红衣谁倚玉阑干？细雨东风已暮寒。春染御河桥上绿，迎人芳草不堪看。”《象坊桥》云：“万条杨柳绿烟低，却倚东风尽向西。无限落花随水逝，春愁并是杜鹃啼。”《送慰九南归》云：“燕市黄尘日已曛，朔风归雁更纷纷。送君此去无它赠，千里江山万里云。”《金陵杂感》云：“艰难故步剧堪怜，岭海驰驱四十年。今日夜台成一梦，蒋山如黛为谁妍？”“拍遍胡笳拥黛愁，飘零书剑看神州。谁怜穷海归来日，泣对吴陵一片秋？”“家国飘零恨未穷，还凭粉黛慰幽衷。媚香楼上人如月，消受桃花扇底风。”“刁斗声惊万户秋，兴亡事变等云浮。却怜建业西风水，几送降帆出石头。”风格在牧斋阮亭之间。《芜词》七律八首，寄讬遥深，录其二云：“宏农姊妹总温柔，号淡秦浓各自由。从古门楣重生女，于今夫婿胜封侯。依风杨柳花争发，入水轻萍化未休。不信流光难暂驻，《霓裳》歌舞动高楼。”“天台艳侣又重遭，前度刘郎意自豪。已逗行云成暮雨，俄闻秾李代夭桃。湖中秋藕丝难断，水上文鸳梦枉劳。会罢瑶台成寂寞，红云低处彩云高。”诗中本事，所谓“宏农姊妹”、“夫婿封侯”、“前度刘郎”、“李代夭桃”、“文鸳梦劳”等句，已明点之，读者自索之可也。

一九一、澄宇夫人陈秀元（家庆）女士，湖南宁乡人，今日有数之女诗人也。其姊定元（家英），亦能诗。秀元于丁卯三月归澄宇，结璃于颐和园。澄宇即席有诗云：“银台金阙彩云端，缥缈天风下玉鸾。瑶岫望中横浅黛，琼楼胜处接高寒。花开连理宜仙苑，燕语双栖傍绮阑。修到三生双福慧，百年春好许同看。”秀元和之云：“小谪人寰意万端，赤绳珍重系飞鸾。为怜此日逢萧史，翻忆前身住广寒。三月春华长在手，百年心事笑凭栏。璇闺自有琴书乐，留取新诗取次看。”一时传为佳话。女士有《碧湘合诗词集》，词尤胜于诗。录其七绝《自谴》一首云：“悔从闽苑到人间，梦里依稀自往还。弱水他年如有力，愿浮花片返蓬山。”仙骨珊珊，纪阿男、王采薇不得专美于前矣。

一九二、陈伯英《秋据楼诗》，余前已论之。伯英复以续稿一册寄示，则风调犹昔，而境益清真，佳者可比江叔，仍录其佳句于此。《夕晖》云：“撼扉风自春来劲，斗酒人从乱后稀。”上句本义山，与范伯子“日光昼软来穿户，风力宵沉自打门”二句，构想略同，而沈雄不逮。《得家书知三月十四日举一女》云：“月轮欲满得婵娟，小祀张仙近十年。望久敢云男更好，时艰谁遣尔来前？”与叔《五月二十日生一女》诗，可谓异曲同工。《访张守彝》云：“难平肠角枒叉气，坐阅湖山破碎时。老去所期惟健饭，病中相见尚临池。”《访志周德斋偕》云：“人与白鸥同脱略，日寻翠竹一周旋。”《火车站童子》云：“不出乡间深羡汝，为谋升斗岂同余。”《重九》云：“客鬓恣情秋后白，家山着意梦中青。”《入梦》云：“万首陈诗收涕泪，满头晴雪了秾春。”俱佳。《论诗一首》云：“出世殊方感百端，那教秋菊嗣春兰。古来李杜苏黄辈，我作人间兄弟看。”颇顾视清高，然今日能为此言者多矣。伯英隽才，余甚望其不以故步自封，进而拓其境耳。

一九三、曾孟朴以著《孽海花》小说一书成名，颇涉晚清掌故。然其间是非颠倒，事实乖误者亦不少，描写床笫，尤涉淫秽。孟朴通法文，善迎合流俗心理，所译法国文学名作，时人盛称之。家本富饶，又曾长江苏财政，而身后负债累累，计其一生挥霍，不下数十万金。名士乎？纨乎？余不欲论之矣。顾孟朴早年亦工诗词，晚年息影虚廓园，饶水木之胜。甲戌夏，杨君[C043]恙游园成绝句四首，不署名，投孟仆。孟朴得诗，逆知为[C043]恙作。对人辄称二杨，颇抑云史，则老眼不花。[C043]恙诗云：“戏浴鸳鸯藕叶间，夕阳湖目对人间。一潭秋水新磨镜，照见头颅似雪山。”“投老何须紧闭开，卖浆开径草新删。面城例享闲居乐，抱瓮浇花更看山。”“文采风流雾豹斑，兰成愁绝此乡关。溪桥勃奉秋明瑟，万柄凉荷一角山。”“榆柳成行屋几间，甘分泌水味闲闲。茗柯座散林逾静，目送斜舂下屋山”。

复七、永嘉夏瞿惮（承焘）湛深词曲之学，熟宋人说部不下数百种。撰《宋词人年谱》、《白石歌曲旁谱辨》等，俱精辟。词笔秀宣逼南宋。不以诗名，然致力于山谷者至深。掌教之江大学有年。甲戌夏，龙榆生欲招之至暨南大学。是时余方以《湖上诗卷》寄君，君眷顾湖山，遂不忍行。有七古一章相奇云：“仙人羡予好楼居，四年全家住画图。江神怪子看书眼，风光如此一字无。移情何来成连琴，（谓榆生）为君百诗千踌蹰。有如醉汉厌珍错，一杯苏我浇醍醐。杭州词流投老地，平生风味怜南都。为问陆沉向人海，何如诛茆邻石渠。（文澜阁）西溪掌故几妪鹭，梅边樊榭魂难呼。报诗招君及两髯，单舸相迟在菰芦。”两髯谓吾友唐立庵、毕贞甫，皆精词学。贞甫熟宋人笔记，著有《花庵词笺》、《词话考索》诸书，皆未刊。君未识贞甫，错以为髯，其实略蓄髭而已。此诗盖和余韵者。又有《将离月轮楼》五古云：“泄云不可留，隐几山逾媚。自我客江楼，萍蓬讶有蒂。一榻俯风湍，百诗茁肝肺。平生适野心，低徊专壑计。海客招闲沤，推排任天意。岂不恋西湖，南村有嘉契。怀哉两绯桃，识我眠食地。后夜办煎茶，听江在梦寐。”此首入宋人高境。而君之去住，乃以予诗为转移，亦朋侪间一佳话也。

一九四、武进唐五虬（鼎元），名山先生高足。久于玉岑座上闻其名，而未谋面。玉岑既殁，乃以尺素抵余，订文字交，且以所著《五言楼诗草》五卷属论次。君自称于此事苦攻二十年，其致力之次第，自序中详言之。金丈松岑称其才清绮高亮，结想往往出尘表，不沾被当世闽赣诸派结习，斯为定论。集中长篇颇多，不胜话。短篇如《怨歌行为亡室许曼华作》云：“生有两女牵人衣，不能觅君唤君归。死闻两女常悲啼，魂魄不敢离虚帏。生亦别离，死亦别离。不能入君梦，告君知。”真挚入骨，音节尤古。名山评曰：此种最不易为，而此首独佳。断句如《种花吟》云：“但祝名花生得地，种花何必自家看。”有功成不居气象。《渡江作》云：“十万峰峦迎面笑，始知人已过江南。”与吾乡孙龙尾“吴语渐多燕客少，起看山色是江南”句，有异曲同工之妙。《读唐诗》云：“世上争夸狗盗功，匣中短尽龙渊气。”名山云：二语压卷。《即事呈名山师》云：“兵戈横北郭，师友在柴门。”名山云：真唐诗。《二月二日梦中得句》云：“平添绿荫三千亩，坐活苍生十万家。”自来喜雨诗，未有写到如此酣足者。名山云：真有神助，荆川所未有也。其《苦吟三十诀》，皆寸心有得之言，足与司空表圣《诗品》并传。

一九五、玉岑之殁，五虬有古诗五首哭之。今录其四云：“谢子何尝死，日日吾心中。开箧见君札，闭目想君容。旧事温百遍，栩栩如相逢。谢子岂真死？不复见来书。出门望青山，倚树看西湖。旧君与吾约，来兹放棹所。春风几度吹，绿遍湖上树。不见子来临，目断飞鸿处。生亦长别离，死即长离别。悲哉廿年交，不得握手诀。天地终无情，花草年年发。吾生倘有泪，但滴湖山石。”其二云：“迢迢百尺桐，生在龙门山。好鸟鸣枝头，求友满人间。桐材中琴瑟，桐心协鸾。坐待大匠斩，正声自可弹。一唱天下和，大雅卓然还。岂意青严霜，瘁此丹霄干。讵惟同志痛，实为斯文叹。伊予性孤僻，行吟湘泽畔。闻此心胆震，一日三扼腕。含泪赋《大招》，斫地拟《天问》。斯人倘可迫，吾其槎河汉。”其三云：“大鹏方举翼，忽已徙溟图。空教碧海底，炳耀红珊瑚。艺圃亦己广，只手君能锄。经术更恢张，列若九天衢。自非英雄辈，孰肯穷其途？（君近每劝余穷经。）与君共有志，毕世为腐儒。期沐经天日，剖取照乘珠。长夜或有旦，南针世所需。天欲丧斯文，高才鬼揶榆。命同颜子短，鹏悲贾生徂。空余驽马在，安能驾大车？发愤为一恸，何惜双眼枯。九原如可作，为君破幽都。”其四云：“亦知生有死，悲君年未央。莲花初出匣，耿耿吐光芒。烨烨紫电气，上横牛斗旁。国家气运衰，鸾窜鸱枭张。慨君至神物，亦竟遭埋藏。不佞意少可，世亦罕吾臧。落落人宇内，白眼两相望。蒙君谛金石，千载气谊芳。何意辄分手，日月不同光。自国失辽左，志士多悲伤。朝淬龙泉剑，夜枕绿沈枪。拟从荆卿后，一豁幽愤肠。胡堪易水道，奏笛满山阳。哀哉白衣冠，送君上北邙。”皆渊渊有古音，借他人之酒杯，浇自己之磊块。其五为七古，不录。

一九六、吾乡萧蜕庵（蜕），以篆籀名一时，尤精小学，通内典，究岐黄家言。为古文辞，简古超迈，同里惟金丈叔远可颉顽。诗学山谷，傲兀可喜。今夏袖其稿属杨[C043]恙删定，[C043]恙为之序，称“其诗清激氵勿穆，如孙登之啸，成连之琴，吹万不同，皆合乎天籁。”又谓：“同邑与蜕公侪辈称诗者，推石友沈汝瑾、摩西黄人。摩西恢艳逼定庵，奇肆凌仲瞿，然起讫不匀，颇鲜完璧。石友高自标致，语必少陵，才力有限，时露窘态。蜕公不专攻，而雅近宋贤，力求真宰”云云，论次颇得其实。余未识蜕公，而其伯氏谷士，季氏益友两先生，曾接座闻绪论。见蜕公诗不下数十首，最喜其《游小云栖》一律云：“十年不到此，丈室故萧然。绝壑锵悬溜，危藤络碎天。幽禽送孤ミ，群绿斗新妍。坐久遗生灭，松风已入禅。”“危藤”五字，写景最妙。吾友王瑗仲亦有句云：“树影络危石”，构想颇同。

一九七、谷士先生（谷），亦以博雅称。诗不多作，己巳秋病殁。汪丈启东曾录存其遗稿多章，今择其尤者入诗话。《赠汪启东》云：“生同草木腐，焉用文章为？况乃五技鼯，碌碌无一奇。有作弃如土，流失不用追。曾游坚白斋，至辄示我诗。植根必汉魏，唐宋为裔支。言之味津津，因得门户窥。顾我溷尘俗，攻苦能下帷。兼营百事废，风雅空得师。好学有汪子，苦吟日孜孜。虚声谬相采，网罗及所遗。得非目力近，嫫母当嫱姬？联篇成一帙，楮墨皆虚糜。情深桃花潭，非我宁我知？白璧犹有瑕，所赖攻错施。披沙不见宝，识者鼻以嗤。诗成一就教，用致倦倦私。惜哉此雕虫，儿戏干戈时。”“姬”韵十字最妙。汪丈患近视，数步外不能辨人也。坚白斋者，即沈石友。《为翁忍华题陶声甫画邹巷古藤图》云：“古藤何年枝相交？有如一渊生两蛟。连蜷偃蹇作跛立，攀援老树同森梢。排云欲上乃穷涸，弭身僵卧西山坳。紫花穗穗自开落，昔非无主悲幻泡。翁森好古见欣赏，婆娑几踏荒蹊茅。巧偷豪夺不可得，图取诡观聊解嘲。陶子落笔颇隽快，驱使万杵玄霜胶。著纸旁入复横出，腾天控地风雨捎。仿佛东坡遇与可，大谷移书巢。图成卷之入怀去，居然珍木贡厥包。我来对此作遐想，叶公之好堪訾警。何当策杖石屋下，藤阴一听湖风，不使真伪相混淆。”颇清劲，一结尤胜。五言律有唐人常建、刘窨虚之风。《三月十日同宗舜年顾渭臣黄凤岩游三峰寺，午餐后访中峰寺僧莲成》云：“群行不觉远，十里到三峰。正说坛前戒，无嫌饭后钟。香厨僧筍，丈室客谈松。趺坐瞻遗像，何年古德逢？”“问讯中峰寺，经过龙殿门。平畴展图画，老树拥儿孙。瀹茗山泉厚，擎莲佛座尊。一僧耐枯寂，住此十年论。”《宿兴福寺即事杂咏次常尉韵》云：“两崖豁平麓，今古此丛林。初夏入山好，绿阴当户深。新开满月面，一止逐尘心。坐觉喧逾寂，斋坛鼓钹音。”（初到）“晚同徐孺子，缘涧入高林。僧语石梁静，鸟飞松岭深。浮云昏海色，行雨懒天心。绝少流泉响，草虫微送音。（《同徐涵初登山晚眺》）“治公新塔院，高踞半山林。海日脱云出，天风落涧深。揽衣禁晓气，镌墨认禅心。应似逃虚客，喜人跫足音。”（《同诣治葬身塔前观日出》。“镌墨”句谓闻墓门坊柱刻近时名人联语。）“楞严开讲席，学子喜成林。持戒律仪净，坐禅香篆深。义龙无碍辨，狂象得调心。最爱僧雏小，低眉佛一音。”（《参观楞严讲席》）“欲行不可得，大雨濯禅林。多谢筍将稳，悬知秧水深。拥衾聊一梦，游屐本无心。平旦出山去，松风响梵音。”（《出山》）俱有简老风致。七绝《过沈石友书楼》云：“年年笛在月明楼，倚槛看山沈隐侯。今日夕阳流水岸，薜萝延绿遍墙头。”先生颇自喜此诗。笛在月明楼，石友书楼名也。

一九八、谭壮飞《论艺绝句》之一云：“意思幽深节奏谐，朱弦寥落久成灰。灞桥两岸萧萧柳，曾听贞元乐府来。”自注云：“新乐府工者代不数篇。盖取声繁促而情易径直，命意深曲而辞或单缓，二难莫并，何以称世？近人如李篁仙外舅，以工新乐府名，然亦至铁崖、西崖、西堂而止。往见灞桥旅壁，尘封隐然，若有墨迹，拂拭谛辨，其辞曰：‘柳色黄于陌上尘，秋来长是翠眉颦。一弯月更黄子柳，愁煞桥南系马人。’读竟狂喜，以为所见新乐府，斯为第一。而末未署名，不知谁氏，至今恨恨云。”案此诗盖见《樊山集》卷十，题为《八月六日过灞桥口占》。

一九九、咏物之作，能别出手眼，超乎象外者，殊不多见。《范伯子集》中，有《吾所植荷既开尽，而风雨频至，坐见其萎谢，慰别以诗》一五古云：“荷今折风雨，落落夫何叹？见汝清明日，孤根后土安。何由触冥性？心气忽奔澜。横游不得遂，直上多其端。冥冥一尺土，砉若钻天难。迎风变青翠，向日成朱丹。开落一不吝，替萼宵搏搏。悬知此盆内，百孔能相贯。房房遍已实，根本又可餐。有生百虫附，来去无相干。吾衷独含愧，给水徒未干。滋渗任奴婢，隔望成朝欢。潇湘洞庭上，弥路花漫漫。传闻有司命，乃是神仙官。五更得月际，大士乘飞鸾。停云拂素袖，洒露当花冠。嗟兹一华植，岂有高灵看。哀哀楚骚子，抱石沉急湍。奇躯不得腐，化作荷根蟠。传为万万本，七窍心犹完。人间习不识，此是荷之。君看本末在，岂肯为椒兰。埋藏弗复道，摧落终心酸。”以仙灵缥缈之笔，写苍凉沈郁之思。咏物诗中，别开异境。此外陈仁先集中咏菊之作，亦皆讬意幽深，铸词精炼，为前人所未有。

二○○、往读宋芷湾（湘）《红杏山房诗》，喜其《李将军诗》一首，字字倚天拔地，如生铁铸成，为歌行中未有之奇作。继在徐菊人所选《晚晴诗汇》中，见山阴傅雨莼（霖）《葛将军歌》，构词略同，可谓无独有偶，并录之以资比较。《李将军诗》云：“入海斩蛟，登山射虎。壮士出门，寸心报主。生也臣不敢知，死也臣不敢辞。臣知杀贼而已，焉知生归死归。汝贼蔡牵，汝何么么？海水西晏，无风鼓波。汝贼蔡牵，汝何豸狗？狺狺血人，千里牙口。汝贼蔡牵，我来将军。将军飞来，汝闻不闻？汝贼蔡牵，汝何不柁？上天入地，将军杀我。汝贼蔡牵，汝何不弓？出日入月，将军如风。汝贼蔡牵，汝何不死？罪大海小，将军守此。迷迷离离，将军之旗。歌歌舞舞，将军之鼓。将军曰刀，苍天昼高。将军曰矢，怒涛夜死。吁嗟乎！臣不灭贼，臣甘死贼。臣且灭贼，臣竟死贼。海水无情，天风尽墨。臣北面稽首，谢天子圣德。天子无悼臣，臣死臣之职。大海荡荡天所围，云车风马神灵来，上帝许我枭厥魁。明年蔡牵死，战土休徘徊。龙宫开，灵风回。”李将军者，名长庚，福建同安人，官浙江提督。嘉庆丁卯，剿海中蔡牵，由南澳洋面驶入粤洋，追至黑水洋，被包中伤咽喉额角而死。《葛将军歌》云：“将军来，人间有杀敌才。将军去，世上无擎天柱。问将军何族？武侯骨肉。问将军何名？桓侯季昆。云云霓霓，将军之旌与旗。霹霹雳雳，将军之矢与石。将军曰走，龙咆狮吼。将军曰居，鳘喘鲸去。将军曰贼可迎，孝娥庙口水都撑。将军曰贼可逐，义妇台前山乱扑。谍者为将军喜曰我卒皆全，将军曰天。谍者为将军危曰我师已尽，将军曰命。剖将军拳，拳密于函。割将军舌，舌长于尺。削将军首，首可削兮灵不朽。剥将军肤，肤可剥兮血不枯。嗟吁乎！将军存，贼如鼠。将军亡，贼如虎。贼兮贼兮，尔莫谓将军不复威，尔莫谓将军不复武。十万奇兵，八面丛生，将军忠。五千厉鬼，三更哭死，将军恶。”葛将军者，名云飞，山阴人。官定海镇总兵，道光辛丑英人陷定海时，殉难三总兵之一。此二诗状写二将，虎虎如生。而节奏迫促，百脉腾沸，最饶刺激性，正不必言温柔敦厚也。芷湾诗近人颇多推尊之者，雨莼有《咒筍园剩稿》，未见其全集。

二○一、表兄沈子茂（寿松），作诗纯从性情中流出，不假一毫粉饰，标格在吴野人、潘南村间。此乃真诗人，仆与[C043]恙辈，未忘矜持，愧对之也。佳篇如《重九游普成寺》云：“山在凭栏下，人行乱木中。寺僧何处去？日午不闻钟。”《述怀》云：“支离貌不扬，木讷材亦短。世上白眼者，知我正不浅。瞻彼岩上云，日夕自舒卷。柴门鸟雀静，我亦适我懒。战胜心日肥，有书架楹满。”《夏日杂咏》八首之二云：“邻家百尺楼，俯我如观井。焉知螺壳裹，亦自有佳境？陋屋常低头，不材世所屏。屏除亦何害，幽居得寂静。摊我一卷书，酌我一杯茗。北窗清风来，消此夏日永。”“友朋亦无数，知己良独难。吾身贫且贱，宁不白眼看？一事乞人援，功半力已弹。生性复愚钝，口若不能言。况乃所学废，世事日以翻。日没众星耀，林深群鸟喧。鲁连去海上，蘧氏走近关。敢坐守株拙，毋为失路叹。”《至日感怀》云：“二年掩上故园扉，饮水应知貌不肥。天怕幽人无下箸，春风吹绿一山薇。”《杂诗》云：“薄薄屋上茅，簌簌墙头泥。中有贫家妇，日暮常苦饥。良人百里佣，昔出今不归。有田不能犁，租税日逼迫。恶吏如狼虎，咆哮上阶墀。捉妇登前途，妇啼一何悲。长跪别老母，儿老从此辞。床头一瓮米，聊可数日炊。顾言所生儿，无为牵我衣。母去便当返，汝幼安能随？”《杂感》云：“玄鸟去我梁，蟋蟀鸣我墙。昨日之日短，今夕之夕长。灯暗走穴鼠，磔磔啮青箱。披衣驱之去，欲击心旁皇。岂不忍丑类，但恐伤及旁。”“北窗一夕风，吹折阶前草。昔日拔不去，今日委枯槁。从知天威严，丑者不自保。安得郑子产，以之为国老？”《村居杂咏》云：“莫论今吾与故吾，此身常共俗人疏。黄昏独宿荒郊寺，细雨寒塘雁叫初。”“曾骑匹马上燕台，此日茅庵不染埃。明月一轮书一卷，当伊生计尽携来。”上首极似潘南村。《感事》云：“滨江小邑万家烟，烽火传来八月天。鼠辈胆寒真可笑，避兵先上渡江船。”《闻雁》云：“九月寒风有雁声，凄凉客馆不胜情。莫因塞北风尘恶，便到江南也受惊。”《有感》云：“昨夜败兵来，县官馈之钱。今朝败兵来，县官馈之钱。县官不惜钱，百姓得晏然。官无拂衣去，后来无君贤。”《阿奎》云：“阿奎未周岁，渐渐顽蠢加。睁眼鸡初鸣，但索娘与爷。篮中不肯卧，时时翻身爬。车中不肯坐，坐时踏足划。渠姊爱粉饰，头上插红花。弟处不敢来，稍近双手拿。嗟汝才幼小，树木初萌芽。栽培敢不勤，期汝大吾家。”生动处颇肖郑子尹。“加”韵五字稍嫩。《午读为奎儿所扰》云：“少时不好学，中岁思探讨。又苦尘事牵，一卷常不了。家贫四壁立，趋走无僮媪。山妻作午饭，稚子索爷抱。坐我几案前，听我诵声好。双手来夺书，翻身疾于鸟。瞥见几上物，任意一横扫。因念我童孩，亦颇二亲扰。斯时盛举业，属文夜起草。拍我不肯眠，寒窗一灯小。”亦真挚似子尹。《书怀》句云：“自吟诗句自珍袭，不敢和人斗丑妍。”可以见其兴趣矣。

二○二、子茂断句如“菱荒知岸阔，稻长觉山低。”“犊卧秋原迥”，“爱诗如女快妆成”等，皆清妙。子茂五律规王孟，不常作耳。“闲来携紫蟹，自去就黄花。”其风韵如此。

二○三、自黄公度为《今别离》诸诗，提倡以旧格律运新意境后，应之者不多。前见《青鹤杂志》中所载瓶斋《拟子夜歌》数章，为之叫绝，亟录于此。“珠灯隐复光，踏歌起联臂。亻欺亻欺随乐声，与欢同进退。”此首咏跳舞。“忆欢不相见，倾耳闻私语。识欢调笑声，丁宁期会处。”此首咏电话。“方塘一奁水，与欢同拍浮。欲得作鸳鸯，交颈戏中流。”此首咏浴场。“欢怜通体娇，为欢缓结束。恣欢写真态，寸寸在欢目。”此首咏模特儿。“向壁见影形，张帷出语笑。阿侬是耶非？感欢为颠倒。”此首咏有声电影。“侬为盘中歌，欢听弦外音。回旋反覆间，须臾感离心。”此首咏留声机。“锋车逐奔尘，枢机在欢手。甘为巨与蛩，那惜飞蓬首。”此首咏汽车。”欢持匣中镜，照影分娇面。将身贮欢心，莫令中肠变。”此首咏照相机。八首以留声机一首最有古意。瓶斋，谭泽闿也。

二○四、持忄互社诗课，余以《今子夜歌》命题，得佳构甚多，择优录之。沈讠刃四首云：“新施耐吻脂，欢来脂尚湿。银光正模糊，留痕在欢颊。”“凄怨渔光曲，曼靡桃花江。欢意尚未足，银河星一双。”（“渔光曲”、“桃花江”、“银汉双星”，皆影片名。）“妾本爱健儿，欢亦善腾跃。发上申园土，为欢手梳掠。”“霓虹光忽笑，惟照银靴小。知奏黑笛吟，俏立待欢抱。”陈起昌作云：“纤腰轻一束，动处发微音。贪与郎眉语，时时错舞行。”“解道水嬉乐，沿洄阻且长。背人任郎吻，妒煞两鸳鸯。”陆昌寅作云：“相思复相思，鸳梦何时同？倾耳闻电笑，一寸灵犀通。”“银灯人影双，与郎起联臂。情与乐悠扬，沈沈魂欲醉。”崔龙作云：“向壁闻调笑，影在银帷中。低声私问欢，来日可相同？”“珠灯敛双影，琴韵倏中断。抱欢情方浓，那知步伐乱。”“方塘绿一奁，娇儿浴罢香。腻波剩红脂，郎恨未尽尝。”戴传安作云：“附耳说中情，郎自红墙隔。是否阿郎声？仔细听清白。”“素手施蔻丹，昨夜殷勤约。珍重纤腰围，只为郎轻薄。”“幕上影迷离，两情亦陶醉。电明乐骤止，故故偎郎睡。”“锋车疾奔驶，车外烟尘驰。偎倚任温存，人家那得知。”卞敬业作云：“去岁辽东警，郎行戍榆关。骑鹤多腰缠，眼穿郎不还。”“深情留影裹，伫立望空帏。奇郎双泪眼，莫道不如归。”韩宝荣作云：“凝脂春水滑，拍浮双臂舒。恣欢戏中流，化成比目鱼。”“钤响送柔声，相闻如对面。向欢道晚安，灯火黄昏见。”“乐声奏又沉，狂饮香槟酒。酒醉舞方酣，暂眠欢之手。”“携侬入戏场，幻如太虚境。银灯梦粉红，幕下抱双影。”邱镜子女士作云：“一寸镜奁中，藏欢旧日影。岁久影亦淡，欢情那得永。”陈松英女士作云：“灯前细细语，丁宁不相忘。莫听盘中曲，曲曲只回肠。”“爱极难离别，那得长交颈。相思各一方，偷玩骈头影。”皆能以旧格调运新意境，工于言情，此自青年人当行也。

二○五、黄公度《今别离》四章，古意沈丽，陈散原推为千年绝作。山阳曹民父（昌麟）、甘泉毛元征（乃庸）俱仿为之，亦见新趣。并录之，以资比较。民父四章云：“西邻有归人，新自西洋至。昨来畀锦囊，署名‘谂君’寄。解囊欣相看，杂然陈百戏。百戏亦寻常，就中有奇器。既非蜡丸书，陈箧讶缄秘。取置镜台前，颇与君颜类。俨具傀儡形，微嫌丰采异。端坐淡无言，索索寡生气。离心久成灰，那有惜别泪。持以示娇儿，娇儿不解事。呼爷乃弗应，牵衣诘三四。道是刻烛成，作俑谁阶厉？使妾增烦忧，人反为物累。徒以供摩娑，不如竟捐弃。”此首咏蜡像。“忆君临别时，言驾沧海航。海水深难测，不及离情长。闻君惜分手，念妾心神伤。望洋每兴叹，涕泗常淋浪。妾自君之出，懒起梳新妆。门前祓除水，来自大西洋。此水不可盥，中有泪双行。妾泪与君俱，流入洋中央。燠日蒸为雨，滴到君衣裳。相思泪合并，两地徒凄凉。安得铁线桥，万里成津梁。”此首咏蒸汽循环。“大陆大无情，误煞小儿女。明月本圆体，恨被地轮阻。轮转一周天，相隔不相睹。况君更远行，思之倍酸楚。对月独徘徊，有谁亲笑语？月圆得几回？地圆自终古。缺陷有情天，那见娲皇补。放眼览千秋，遗憾满寰宇。地或悲陆沉，月不常三五。但识团乐欢，畴知别离苦。聚散本靡常，成毁何足数。人生几良宵，何时共居处？愿学费长房，缩地与月距。光明无缺点，普照神州土。”此首咏月球与地球。“君名震寰球，踪迹遍五洲。自与君离别，一日如三秋，不识君行止，安用通书邮。今晨读朝报，色喜忘忧愁。知君去非澳，游历及美欧。伦敦暂栖息，纽约逍遥游。家山未恝置，海岛时勾留。及时且行乐，人生贵自由。感君不忘妾，爱恋形诗讴。中外竞传诵，报纸称殊尤。远闻汽笛声，疑是君归舟。”此首咏报纸。元征诗四章云：“良宵独怀远，岑寂难成眠。想君逢此夕，歌舞开华筵。君虽强游宴，念妾当潸然。潸然亦何益，徒使忧思煎。君愁妾不知，妾愁君空怜。愿君淡忘妾，日日酣歌弦。相去既已远，消息无由传。昨宵客遗我，一箧扃何坚。箧中无别物，轮转如肠圆。摩挲未及置，万响腾喧阗。长讴发宛转，妙乐飘清妍。依稀辨君语，击节呼连连。颇疑今夕梦，梦至君筵前。开箧不见君，但见轮常旋。轮停响亦辍，肠断情犹牵。知君能寻乐，使妾愁烦蠲。”此首咏留声机。“忆昔别君时，执手临歧语。别来知几时，况味各凄楚。岂无尺素书，积怀难罄吐。何期君寄声，宛转达妾所。谁引情丝长？不畏道路阻。呼吸异山川，缱绻恋儿女。倾听凄肝脾，欲答泪如雨。平时促膝坐，啼笑相尔汝。妾啼君衣湿，君笑妾掌抚。妾今闻君声，君身在何许？闻声不见人，枉诉相思苦。”此首咏电话。“登高望君行，行处黄尘起。尘起不见君，君行当几里。知君重别离，中道行还止。行止妾不知，此恨胡能已？凄凉理奁箧，有物不盈咫。虽无千里目，此物颇可恃。持作管中窥，见君妾心喜。所苦妾见君，君不见妾耳。呼君不应声，招君不旋轨。但见路转时，矫首君回视。岂君知妾望，故此频徙倚？妾望有穷时，君行无定趾。愿君绕地球，一匝遄归此。”此首咏望远镜。“君行知几许？乃在天南端。迢遥万余里，节候非所娴。君衣狐貉厚，妾被缔单。君畏骄阳热，妾惧严霜寒。天时既颠倒，人意徒相关。去冬寄君衣，刀尺停更阑。裁衣伤妾指，血冻重棉殷。方期君服此，身暖心同安。谁知衣到日，浑汗无时干。此衣亦安用？弃置空箱间。区区妾手制，著体犹艰难。昨宵奉君书，读罢先长叹。书言更行役，路极南溟宽。南溟不可极，极处冰漫漫。冰凝路已绝，君云何时还。”此首咏南北两半球寒暑相反。二家之作，所以不及公度者，公度自创新体，二家不免规仿；且公度之作紧炼，而二家不免词费。

二○六、郑子君《春尽日》句云：“绿荷扶夏出，嫩立如婴儿。春风欲舍去，尽日抱之吹。”吾友顾佛影《池上》句云：“作意要新寒，西风何絮絮？万朵白荷花，摇头皆不许。”与子尹意恰相反，而皆从风及荷上落想。隽妙之笔，无独有偶。

二○七、曾纪泽不以诗名，然其《归朴斋诗钞》，出入玉溪、双井间。余尤喜其《杂感》之一云：“朝黪黄鹤上瀛洲，无数仙灵相酢酬。九转成丹无火气，三缄在口是清修。朝从叶县飞双鸟，睡倒华山合两眸。笑我未谙兜率例，绿章犹抱杞人忧。”讬讽之言，欲为今日秉国者诵之。

二○八、曾重伯“万红莲礼白莲”句，为世称诵，实从香山“半红莲半白莲”句化出。然窑变观音，出香山之上矣。

二○九、王荆公诗：“江月转空为白昼，岭云分暝与黄昏。”张文襄诗：“日落江光都转白，舂来谷气尽含青。”写景俱妙，机轴相同。偶阅周星誉《鸥堂剩稿》，有一联云：“月气晓红知昼热，江光夜碧觉春深。”亦略相类。而“月气”七字，尤新颖，人所未道。

二一○、白香山诗：“新秋雁带来。”妙在自然；徐灵晖诗：“一雁带秋来。”只换一字，便落小样。近人陈仁先诗：“单雁重云夹带秋。”又好在凝炼。

二一一、《烟霞万古楼诗》刻意求奇，究嫌粗犷。少陵、昌黎之奇，不如是也。七律盘空硬语，一往清折，是其才力胜人处，终非雅音。余惟取其《焦山夜泊》一联云：“大地星河围永夜，中江灯火见南朝。”名句在唐、宋之间，可谓健笔扛鼎矣。

二一二、嘉兴沈景修词句云：“化作春泥心不死，还护芳丛。”此袭龚定庵“落红不是无情物，化作春泥更护花”诗意也。定庵“四厢花影怒于潮”，又袭王采薇“四山花影下如潮”意。文人伎俩，不过雨尔。

二一三、松声幽静，竹声萧瑟，皆不如荷声之清远。余平生最喜听荷，苦难得佳句。记何子贞有句云：“娇云擎水红映空，翠叶无风响成阵。”吾乡孙龙尾（景贤）有句云：“清籁起风荷。”皆善写荷声者。孙句逼真义山，何句则非韩、苏不办。

二一四、咏瀑布诗，无过于太白之“海风吹不断，江月照还空”二语，其胸中不知吞几云梦也。至徐凝“一条界破青山色”真恶俗语，东坡斥之是矣。后人尚多为之辩护，一何可笑。记郑子尹《白水瀑布》诗，有“美人乳花玉胸滑”七字，生新隽妙，人所未道。

二一五、陈白沙绝句，飘逸超旷，语有化机，王州亦为俯首。人徒以理语少之，岂知诗者。佳句如“曲肱枕断疏桐影，梦绕白龙池上还。”“我得五龙传睡法，枕痕犹带华山云。”“惟有白头裹影，只今犹戴玉台巾。”“拄地撑天吾亦得，一茎青玉过眉长。”“风吹不尽寒蓑月，影过松梢十丈来。”“凉夜一蓑摇艇去，满身明月大江流。”惟胸次无滞者，乃能有此仙笔。

二一六、朱师叔子前赠娄东沈君烈（承）《即山诗文钞》，其文幽灵恍惚，有奇气，然不免堕明季恶习。诗失之粗犷，余独喜其“镜磨天色云生寺，斗大人家树绕场”一联，颇有气象。《留题点景斋壁》云：“如瓮潭光蹙水丝，斋茅筱尾拄烟枝。蒸蒸游梦狂无泊，来绕寒灯独坐时。”亦有奇致。其夫人薄少君，能诗工楷，有《嫠泣集》一卷，皆七绝悼亡之作，奇语大句，石破天惊，亦巾帼之雄矣。

二一七、陈散原诗：“闲愁千万丝，吐挂啼鹃树。”极为奇警。樊榭《红桥春游曲》起句云：“客愁当春乱如丝，挂在红桥新柳枝。”乃知此意前人已先有。

二一八、樊榭《湖楼题壁》句云：“朱栏今已朽，何况倚栏人。”严冬友赏其情深，袁随园著之《诗话》。不知从东坡《法惠寺横翠阁》诗“雕栏能得几时好？不独凭栏人易老”二语脱胎来也。

二一九、苏子美诗：“窗静蜂迷出，帘轻燕误飞。”盖袭自李义山诗“镜好鸾空舞，帘疏燕误飞。”

二二○、厉樊榭诗：“春寒来似越兵来。”语特新警，盖本于坠放翁《春寒》绝句“滔天来洚水，震瓦战昆阳。此敌犹能御，春寒不可当”而变化之也。

二二一、吴野人（陋轩）诗，前人多盛称之。沈归愚曰：陋轩诗以性情胜，不须典实，而胸无渣滓，故语语真朴，而越见空灵。潘四农曰：其诗字字入人心腑，殆天地元气所结。予专选一百余首，朝夕讽玩，以为陶、杜之真衣钵。余按陋轩诗，言皆布菽，功在风化，三百年中与郑子尹《巢经巢诗》，并为大家。而吴似不及郑者，郑才大学博，无所不能，无所不敢，纵肆变化处多耳。

二二二、野人《难妇行》云：“宁为野田莠，不为城中妇。莠生雨露培，妇命如尘埃。江头六月举烽燧，东南风吹战艘至。官长首严出城禁，娇娃艳妇缩无地。愚者争向船舱匿，覆木覆石水关出。木下石下填人肤，日蒸气塞人叫呼。舟子耳闻眼不顾，往来逻卒逢无数。短篙刺刺渐离城，岸上骨肉喜且惊。夫来挈妻父挈女，开舱十人九人死。吁嗟乎！城外天地宽如此，此身得到已为鬼。家人畏罪不敢啼，红颜乱葬青蒿裹。”一幕惨剧，令人心胆碎裂。《江边行》云：“江边上卒何阗阗，防敌用船不用马。督责有司伐大木，符蝶如雨朝暮下。中使严威震旧京，军令还愁不奉行。亲点猛将二三十，帅卒各向江南程。江南谁家不种木，到门先索酒与肉。主人有儿卖不暇，供给焉能餍其欲。老松枯柏运忽促，精魂半夜深山哭。一一皆题上用字，树树还今运出谷。出谷到江途几千，将主骑马已先还。家资破尽费不足，众卒仍需常例钱。道路悲号不祝┶，槎枒乱集成山阜。一朝舟楫满沙汀，只贵数多不贵精。君不见扬州战船六百只，输尽民财乘不得。寒潮寂寂苇花开，日暮滩头渡归客。”《邻翁行》云：“邻翁皓首出门去，恸哭悔作造船匠。伴无故旧囊无钱，此去前途欲谁傍？闻道沿江防敌兵，造船日夜声丁丁。工师困惫不得歇，张灯把炬波涛明。监使还嫌工弗速，如霜刀背鞭皮肉。肉烂肠饥死无数，抛却潮边饱鱼腹。力役人稀大将嗔，远近严搜及老身。眼看同辈死亡尽，衰羸焉有生归辰。回头故乡妻与子，萧萧落木西风裹。爨下连朝方断炊，柴门寂寞无邻里。常凭微技日图存，微技谁知丧一门。君不见船成荡漾难举步，千樯万棹芦滩住。增金急募架舟人，有司又派江南赋。”各诗皆感军事而作者，诗人悯乱之情，溢诸楮墨矣。

二二三、“堂上高会，门前卖子。盐丁多言，折牙齿。”野人《临场歌》句也。较老杜“朱门酒肉臭，路有冻死骨”，语更激切。

二二四、野人今乐府，即争舄情，爱通隙册，凄急幽哭，自为一宗。

二二五、野人《归后送希文銮江》云：“雪后归来贫且闲，招君共掩溪上关。入门见我惨不言，又似从前离别颜。北风冽冽走荒牖，看君酌尽一樽酒。顿使羁身入醉乡，若无离恨竟分手。分手去，放寒舸。君不自怜转怜我，月出江鸣深夜坐。”写别情曲折微至，一结淡不可收。《七歌》句云：“我昔抱疴母在时，千里就医不相离。谓儿形容一何瘦，涕浃落入手中糜。只今灾荒生计拙，茅檐卧病对风雪。昔日食中母泪多，今日病裹晨炊绝。”又云：“夫没三月儿出腹，我妹心苦无人告。四体饥困不得乳，儿哭母哭声满屋。绩一日得十钱，手作口哺到三年。昨夜灯前初学语，向舅呼爷音楚楚。儿语翻令阿母悲，急掩儿口泪如雨。”《卖书祀母》云：“母没悲今日，儿贫过昔时。人间无乐岁，地下共长饥。白水当花荐，黄梁对雨炊。莫言书寡效，今已慰哀思。”《哭妹》第二首云：“前日欲出游，临行妹致辞。泪滴咽喉喑，意说永别离。悲风从天来，摧折庭树枝。骨肉死亡至，我行将委谁？不行瓶桁空，儿女号寒饥。踯躅末终日，此意妹已知。仓惶就下泉，及我在家时。”《吾儿》句云：“吾儿齿已壮，欢乐平生稀。岂惟室无妇，四体无完衣。状貌亦犹人，时命与愿违。不知背老父，涕泪凡几挥？”《辛亥孟夏三兄嘉经归葬东淘》句云：“四岁离所生，命仰伯母活。不悟大人心，怜女不怜侄。绮襦拥外孙，儿也足无袜。弱肤受风霜，拟发丛蠛虱。惫极走还归，持抱生母泣。”骨肉之情，深挚沈痛如此。

二二六、野人处境，至为穷呃。《秋怀》句云：“娇儿夜中冷，抱我肩臂啼。老妻爱痴卧，晏起常日低。至此亦不眠，坐床至鸣鸡。满屋风泠泠，孤灯虫凄凄。世上寒与饥，兹夜到已齐。”《逋盐钱逃至五灶河作》云：“称贷盐贾钱，三月五倍利。伤此饥馑年，追呼杂胥吏。其奴吃灶户，牙爪虎不异。腐儒骨棱棱，随俗受骂詈。秋清发茱萸，偿钱期已至。空手我何之？乡庐聊弃置。”又句云：“故里水荡荡，垣倾巷无扉。吾妻此卧疴，终日谢糜。甑上泽蛙跃，床前秋藓肥。无金可籴米，病肠幸不饥。”又句云：“海岸欲下雨，狼鸣五更头。衰年近异类，惊定泪旋流。”然困悴至此，初不稍颓其意气。《卒岁》诗云：“卒岁苦贫俭，欲贷人饔飧。鸡鸣溪未曙，先拟怀中言。了了多所谋，出户思忽繁。此际惭已甚，况乃入其门。主人旧知我，一见酒满尊。谁能背妻子，就兹饱与温。婉转辞杯，怀欲吐复吞。唯恐主人厌，旧好翻不敦。不如风雪天，归去眠高轩。且乐十日饿，不受一人恩。”其节概为何等乎！

二二七、启东先生以[C043]恙新刻《陈司业诗集》见赠。启东于司业服膺至深，实则其诗清淡平直，初无异人处。特词必立诚，一洗俗艳，在我邑固巳为难能可贵矣。其《述怀》句云：“低心作人辞，学得花鸟姿。花鸟姿易似，速朽将奚为？冶容自言工，惧贻高人嗤。”《古意》句云：“芳馨自珍惜，不受世重轻。”可以见其自处之高。《古松》句云：“肃肃大臣貌，落落修士格。此吾丈人行，论交见古德。振君拔俗姿，坚我岁寒力。”尤足以状其品之刚介。近体佳句，如《归途》云：“马力健知游冀北，橹声柔觉到江南。”《自笑》云：“书缘借得看逾急，友为无多谊转浓。”《觉老》云：“尊前无事温闲事，梦裹逢人尽故人”《示庆社》云：“且以娱吾腕晚景，料难俟汝长成年。”《病起》云：“老来暂健如残照，事往旋生等扑尘。”俱清真可味。《悼亡》五首之二云：“我辈锺情故自长，别于垂老更难忘。不如晨牝兼狮吼，少下今朝涕几行。”“悲思三月损容肌，霜益粘须鬓益丝。恐负生平怜我意，从今不忍复相思。”语虽质而情弥深，殊觉胜于啼风怨雨者万万也。袁枚舍此二首，而取“出门交寡入门求”、“何必他生订会期”二首，著之《诗话》，真所谓微之识夫者。司业诗《别裁集》选之，虽不多，而其风格可见。

二二八、有清一代，钜公能诗者，首推王文简、阮文达、祁文端、张文襄诸公。而文达、文襄之写景，尤为工妙。文达五言如《晓登吴山有晴意复泛舟入西湖遂大霁》句云：“西北双峰高，雨气犹霏霏。东南倚山郭，隐隐明朝晖。飒然长风至，与波相因依。初日忽滟潋，败云自翻飞。柔橹划清朗，照见山四围。江湖卑湿气，廓然空所归。”《五更过苏堤列炬中见桃柳正妍》句云：“清钟动疏樾，缺月犹在天。山光余夜碧，湖水生空烟。春烟约微风，飞落苏堤边。”《湖严濑至兰溪》句云：“春江三百里，一泻众山破。流云如秋潮，始识风力大。连帆扑天去，其势颇无懦。”《冒雨由缙云趋丽水道出桃花交青黄龙诸岭云气万状胜于晴时》句云：“林间正怀烟，花岫犹屯香。降随猛泉落，升共黄云翔。”《仲冬诣天竺复过灵隐蔬饭冒雪登西湖第一楼》句云：“橹声动烟水，如与雁相答。山楼对南屏，万树拥一塔。窗虚众影归，怀冲雅情洽。”《自新泰至泰安仆马已惫而日始午更乘山舆登岱夜宿孔子庙晓观日出作》句云：“飞泉涣其声，天风与之荡。绝壁松倒垂，雕鹗不及掠。何由湿苍翠？白云日相养。”又云：“日观开扶桑，元气浴混淆。色铸黄金天，岳影摇清旷。”《天台雨后至石梁观瀑宿上方广寺》句云：“随指落断虹，翘掌抉云汉。动地春雷鸣，开峡白龙窜。奔争势益狂，激落派皆散。”《晋水》句云：“沙净水逾明，石触波始动。”又云：“清川淡不收，山月暮将弄。风泉一夜声，洗我空林梦。”《春日安陆道中题王鉴画楚山清晓卷》句云：“一片绿沈沈，强半是春草。烟净湖水明，山影向湖倒。”《粤西平乐峡中》句云：“残云卧半山，松际一何湿？清损弄飞泉，两岩夹水立。袭人山气凉，空翠入呼吸。”《新秋夜行阳朔潍水上》句云：“斜看露脚飞，夜气湿将滴。幽草生暗香，虫喧破山寂。”《湘江村舍》句云：“竹密一径空，照见人间绿。”《泛湘川过南岳得雨》句云：“刚风激低雷，凉气落平楚。余电煽残夜，晓烟冱前浦。天北暂放晴，明霞半轩举。”《梁湖道中》句云：“山深皆有路，浪静不通潮。暮色浮松顶，清香动麦苗。”《晓雨登吴山》句云：“草木宣山气，江湖纳雨声。”《常云峰》句云：“怪石立孱颜，浓云常在山。翻疑碧峰走，山没白云间。”《石门潭》句云：“浅濑平春浪，澄潭受远风。”《台州夜坐》句云：“楼阴流素月，山影接明河。”《漪园晚眺》句云：“萍开鱼影乱，松静鹤巢凉。远水交平岸，秋山耐夕阳。”《登八咏楼》句云：“山破雪犹积，野荒风易生。”《晓至西溪祭社稷坛》句云：“流水开天影，颓云压电光。”《夏日过云栖》句云：“满地绿云滑，隔林红日凉。”《渡滹沱》句云：“沙明犹带月，冰合尚翻波。”《度梅岭》句云：“云气更成岭，星光能照山。”《日出洞庭湖》句云：“星河随夜去，云梦入天无。”《夜泊》句云：“岸草万虫响，山松纤月凉。”《阅盘龙江登雄川阁望滇池》句云：“四山青过雨，万亩绿分秧。”《晓坐后院石坛》句云：“晨光销落月，霜气肃边山。”清妙处可追石湖。

二二九、文达七言，佳者如《天台山纪游》句云：“山下白云凝不流，浪花卷出青鳌头。惟有经台立天表，不与天气同沉浮。”《大姑山阻风看月》句云：“月与水平我平月，金波玉浪摇光精。须臾转出碧山顶，冰轮碾塔如有声。”《可渡桥夜月》句云：“桥东峻坂石突兀，桥西行人灯出没。一楼窗外万山深，风弄溪声洗春月。”皆得东坡之一体。如“山风入院旆初动，潮气满城关未开。”“江合双流争入峡，山盘千叠竟通舟。”“风裹云霞无定色，水中星斗落高天。”“极浦荷花腾夜气，出怀词笔破凉秋。”“六朝山色禅光定，双涧泉声客性闲。”“掉臂已过白云上，回头尽见万峰低。”“云影远浮双塔动，水光闲浸一山孤。”“风沙卷地来河朔，春气随云去汴淮。”“杂树阴中灯影乱，流云缺处月华开。”“潮头沙影犹清浅，月底峦光更浑沦。”“初月残阳交弄影，绿杨红杏共扶春。”“月如停处当头近，风到和时扑面圆。”“风光渐扫缠绵雨，云水原随淡荡身。”“青草气香疑有瘴，绿榕阴重惜无舂。”“生翠石看群玉染，泥金霞爱暮天烘。”“日影倒腾峰顶去，晚凉平贴水边来。”“清气胜于花烂漫，午阴比似屋。”“黄叶多时有霜气，翠微空处即秋光”等句，皆清丽圆润，末人胜境，可与樊榭争席矣。

二三○、家名山丈诗，愈老而愈真，顷寄余《乙亥存稿》一册，殆语语从肺腑中流出，录其可话者数首。《谢流民送荠菜》云：“流民出门忍饥冻，杖头钱少难为众。何处人间无往来？一筐荠菜来相送。愿君麦熟还故乡，四野一色黄云黄。老夫或者携筇至，领取千家饼饵香。”《蚁舟亭纪事》之二云：“雪后桃花照眼明，菜畦亦复吐黄英。来鸿直是无归思，愁看春郊寸麦青。”“何曾为国作干城，羞道胸中十万兵。管领哀鸿五千翼，老夫差不负平生。”数年来灾旱频仍，四方流民至常州者，丈每赈济之。甲戌、乙亥间，流民至者愈多，县府议逐之，丈力阻。灾民日集丈门，赈济无以为济，则只身走锡、沪鬻字助赈，全活无算。读此数诗，仁人之言蔼如也。《萍花梦》云：“清溪碧水何处边？萍花叠叠开金钱。倚山临流屋数间，屋中仿佛调冰弦。门开一阵金铃响，忽然大喜从天降。佳儿佳婿并出迎，执手相看道无恙。怀中玉雪初离乳，原是名山外孙女。室中金石价连城，一字不失岐阳鼓。我儿学篆更精进，意境清闲气浑古。屋后层楼天尺五，檐头白鹤时飞舞。青琐无尘不启封，他年留与名山住。”此悼其婿女之作。婿为谢玉岑，夫妇俱工文词书法，先后病殁。我友朱大可挽之云：“佳偶同嗟长丽阁，奇才还惜两当轩。”最为工切。《罗浮仙影》云：“罗浮仙子貌倾城，化身千亿满寰瀛。登场惯自作弃妇，多少蛾眉恨不平。邃天万里提封远，一夕狂飙如席卷。谁使儿家受恶名，景升儿子真豚犬。”此与余《胡蝶曲》同一用意，而丈以五十六字括之。《论诗》云：“谢家池草生春日，释氏桃花悟道时。人力到时天趣出，不须说与少年知。”丈之自道如此，岂与涂抹妖红辈争一日之长者。颐丈乃极重余诗，以为风格为时贤所不及，少年之嘲，吾知免矣。

二三一、[C043]恙写示近作数首，皆有本事可话者。《东海有勇妇》云：“东海有勇妇，车辕不得疑。公私未暇顾，戴天中心悲。狭路一相逢，菩萨先低眉。佛堂同礼拜，吞炭事无奇。愿完申厥志，就逮身甘随。狱官例有问，慷慨陈其辞。懦夫饰须眉，勇妇弃燕支。国仇宁不念，终为勇妇嗤。”此为施从滨女剑翘刺孙传芳事作也。余亦有《赵娥》一诗，用意与此略同。诗云：“东汉有赵娥，父膏仇家刃。骨肉余一雏，仇身焉得近。十年怀苦辛，蓄志抵瑕衅。都亭狭路逢，一击奋身进。杀贼自诣官，语罢气犹振。理狱官所职，死法我之分。官长亦何贤，偕亡欲弃印。古岂不相及，剑气出云鬓。堂堂戴天仇，东南昔坐镇。虎血巽蒲团，大地六种震。州郡不表闾，胡为反逮讯？彼哉焉足责，国仇且莫问。倘为巾帼羞，坤道行妇顺。”君又有《题顾彦平面獒》云：“噬我，茫茫丧门口。摇尾矜得食，一嗾效奔走。吠主势或然，守户功落后。彦平块垒怀，下笔酒倾斗。何不补方山，高戴旌狗。”此刺冀东殷逆辈也。狗戴方山冠而舞，见《汉书五行志》。《哀丰台芍药》云：“丰台云锦千燕支，花根蠹腐心伤悲。花奴低首失主宰，马逸蹴踏名园葵。今年春风开好花，明年春花生乱麻。何年再发春风芽？粉蝶飘零燕无家，关河苍莽日欲斜。”末句又作“寒日莽莽红天涯”。此咏日兵踞丰台也。《燕云》云：“燕云如狗变踌躇，白昼宣南鬼一车。社树春秋凭野鼠，城门钟鼓祀爰居。补天身手穷娲女，仇海文章属子虚。我对梅花惟咽雪，岂堪编汇北盟书。”此首用意与前首略同。

二三二、沈寐叟《跋支谢诗》云：“老庄告退，山水方滋。此亦一时承流接响之士耳。支公模山范水，固已华妙绝伦；谢公卒章，多讬玄思。风流祖述，正是一家。挹其铿谐，则皆平原之雅奏也。”又云：“支谢皆禅玄互证。支喜言玄，谢喜言冥，此二公自得之趣。谢固犹留意遣物，支公恢恢，与道大适矣。”此论造微，前人未发。余欲本寐叟此意，于支谢后取王右丞、柳柳州、袁爽秋及寐叟四家为嗣音，为诗坛别标一帜。六家诗皆根极道妙，消息三幡，于勃奉回穴泓峥萧瑟之际，致其鳃理，发其兴趣。昔韩子因文见道，诗独不可为见道因乎？第恐索解人不易耳。

二三三、持恒社中，沈希干（讠刃）诗功最深，雕肝镂肾，不作一犹人语。有《国心楼诗》一卷，录其尤胜者入《诗话》。《秋晓》云：“曙钟催梦千门静，晓角吟风一叶凋。惊起西窗眠不得，西来秋气怒于潮。”下句从定庵诗变化而出。《夜闻风雨有怀半衲》云：“夜闻风雨江城冷，拥衾不寤更漏永。前短檠挑复明，风破纸窗动摇影。忽忆故人湘水南，遥知此景亦应谙。明朝杲杲日东出，万点楚山青更尖。”《记梦》云：“步登烽火台，台高何所见？长城走怒龙，蟠锁万山乱。台北狼头大纛红，台前流水日淙淙。祖龙旧卒人间尽，寥落关河风雨中。”《呈午生表兄》云：“去岁惠石章，缯囊悬肘后。ЩЩ风雨夕，裔裔云生纽。绝技由来天下希，君家刀法更雄奇。大方若再砉然奏，飞入南天作紫。”《闻梅园梅花盛开将往访之》云：“客从梅园来，语我梅花发。夭矫浮玉虬，纷披散香雪。玉笛楼中莫浪吹，青青如豆可怜时。冲寒会上罗浮去，折得东风第一枝。”以上四首，风格略同，颇近遗山。《赴蠡园道中》二绝云：“缓步过溪干，天风来寥廓。独鸟倏冲飞，冷然柏子落。”“白鹭浴寒江，秋色最佳处。蓦见水红裳，姗姗度林去。”冷隽，在希干诗中为别调。《饮归》云：“梦想太平今日遂，一杯多谢酒家春。归来掉臂人间世，身是羲皇以上人。”有独往独来之概。《冬柳》云：“寒意摧高柳，艰难剩此身。可怜枯干襄，已孕万条春。未解悲摇落，宁辞任苦辛。蹇屯应有复，为谢眼中人。”见道之语。希干自谓三、四二语从陈守玄“谁知衰谢中，生气已勃抽”二句胎化而出。瑗仲诗亦有“繁霜豪雪原成物，冷蕊孤花足可娱”二句，命意略同。《岁暮》云：“为客一年了，飞腾竟负身。枉传工七字，何以慰双亲？学谢齿同长，家缘宦更贫。稻粱空蓄汝，惭愧采萧人。”沈郁。《新荷》云：“新荷出水时，锋芒何其锐？既经风雨多，圆转随风拜。圆转复圆转，秋霜不汝害。”阅世有得之言，与瑗仲诗“入世渐知情冷暖”同一用意。《留别社友》云：“一年逢二别，每别必作诗。别离终有限，诗思无巳时。去岁梅花放，与君等暂离。转瞬又分袂，荷叶寄相思。此别尚自可，秋来相见期。况我又不归，陈参同栖迟。明年之今日，海角与天涯。别后无再别，惆怅不胜悲。我有伤心泪，亦有伤心辞。并待明年发，酸辛暂自持。”此首用笔得宋人法。七律断句《暮春书感》云：“血已不如前日热，春原欲共落花残。”硬语盘空。《得友人书》云：“一纸乍温天外梦，六年何限眼中人。”顾视清高，并可追步前贤。

二三四、希干又善于持论，论古有独到。其《论宋人诗绝句》十首云：“ㄎ扯楼台成七宝，绝无奇气贯虹霓。江山半壁安排定，开国宗风拜玉溪。”“肉食之徒未必耽，梅欧变格有回甘。著花老树存风韵，诗法还从拙处参。”“居士自来还自去，我家江水发源初。华严弹指千门现，尚有撑肠万卷书。”“蔷薇芍药女郎妍，诗骨由来出自天。解得干坤存二气，芭蕉山石各千年。”“拈出江西一办香，欲求真解总微茫。谁于瘦硬通神处，别悟心传接草堂？”“挂角羚羊不可求，沧浪一语竟千秋。张扬神韵轻功力，谁挽滔滔万派流？”“莫对青山谈世事，会冲风雪出榆关。可怜白发垂垂尽，直望王师到盖棺。”“风雅从来岂在兹，九僧直到四灵时。最无聊赖人间世，妆点山林处士诗。”“三百年来养土朝，新亭风雨听吹箫。汴梁回首尘沙裹，不及烟波廿四桥。”“历劫沧桑未可磨，几人收拾此山河？网罗一代兴亡泪，压卷堂堂《正气歌》。”此十诗于风檐寸晷中成之，可称捷才。除第一首稍嫌文致外，余论皆当，诗笔亦雅驯，第八首最佳。

二三五、数年前与瑗仲合辑《古今人论诗诗钞》，以抄胥乏人，先成《论诗绝句诗钞》八卷，二、三千首，颇多传抄珍秘之作，外间不经见者。本书之辑，赅有六义，集自古迄今之大诗人，批评自古迄今之大诗人，必能得其确，必能得其平，可作为诗学批评史读。此一义也。元遗山诗：“鸳鸯绣了从教看，莫把金针度与人。”此亦未尽然。今以诗人开发诗之秘巧，自能得其真。此二义也。罗致自唐迄今之诗人数百家，并其小史及作品，可抵一部文学史。此三义也。数百人之议论，虽相反不同，而实相成者。此四义也。网罗各说，不加可否，使读者仁者见仁，智者见智。此五义也。其不著名之作家，借名人批评，得以不朽，苍而存之，意在发潜德之幽光。此六义也。惜稿虽写定，尚无力付梓，公诸同好耳。

一二六、清诗人如郑子尹、江叔诸家，皆曾致力于东野，而胡云持《石笥山房诗集》学孟尤专且工。称浙派诗者，每尊樊榭、大宗。若论千辟万灌，洞精骇瞩，则厉、杭俱未逮石笥也。石笥《读孟郊诗》二首云：“灵象古人共，独许夫子诗。收来浑得最，变出只教奇。吟得一生尽，果将大造亏。佞心合佞耳，听乐不听悲。谁洗灰石崖，手纟亘寡珥丝？胸盏灌瑶瀑，眼篦刮霜枝。碧灯照洛居，石淙敲咏扉。乞君三四字，归唤清气随。”其二云：“诗中有灵剑，剑剑切玉锋。诗中吐逸葩，葩葩仙芙蓉。鲍谢不抉暗，留韵盂齿淙。金骨振铿耸，秋魂濯溶溶。溶溶复淡淡，正色无冶容。一读夜十起，誓觉除盲聋。高美得卑妒，寒天无号虫。怀者孟夫子，不恨不可逢。往往虚空交，见影瘦若筇。何必两颉颃，不散为云龙。”可见其祈向所在。今摘其五言精语之学孟者于此。《古词效东野》云：“东风暖九州，不春湘水波。”《古剑》云：“一去寻无踪，但见风雨送。”《寓馆读书》云：“疑学破险敌，新知隽奇琛。以此无穷年，饷彼径寸心。”又云：“时利巧铸人，世故畏黥我。”《闻蟋蟀》云：“似开造化口，尽把否卦说。说聩天下耳，声销落残月。”《雨中题云台寺》云：“寺楼梦春阴，千峰不可曙。白压东湖天，飞挂庭前树。”《咏谏果》云：“置蜜锟钅吾端，或者如舐掌。”《望岳》云：“岳如古贤人，中立危其冠。独正万古色，天地见义端。”《岁暮还燕山寓宅书怀》云：“我生常苦贫，未解作贫语。”又云：“夸方工诊国，誓叶羞雕楮。”又云：“判志鼓柔刀，织心投暗杆。”《送宋约》云：“六诗发天喙，能者铿其精。”《海棠花时，顾秀才朱何两助教同观悯忠寺》云：“风日尽玉眩，绮绣随春唾。筑枝玲珑高，溢景台殿破。”又云：“粉怜脂泽费，香怕惮心ネ。”《留郑汝能》云：“举世困软熟，所向柔容颜。可叹风俗敝，更到文字间。”《摅意》云：“我欲鞭昆仑，鞭赤山血流。我欲剪北斗，天舌施其喉。”《孤怀》云：“大海忽然冻，短日青苍低。上天下天风，万物不敢西。”又云：“日月为漆灯，银海色沧溟。干坤作大冢，山兵陈灰钉。亻血亻血葬万古，永高天青。”又云：“媚移九州春，万物忘速老。”《送陈同年荆湖行》云：“众人桃李颜，尘士易成嫁。彼姝难为容，皎皎幽林下。”《送治易僧明遇》：“纤明有众晦，共腊无孤春。”又云：“顶绀争老雪，眸花荡今青。”又云：“师来桐江云，煮粥桐江湖。桐江洗秋天，绿手寥谬谬。脚踏江水歌，不敢馋饥蛟。”又云：“时俗昧道本，高者淫文章。”《故府》云：“饥寒苟无门，莫道甚微细。”《蔡处士岁寒堂》云：“心音悦孤宣，物刃谢外锓。”皆掐擢肾胃而出。神来之笔，往往石破天惊，可夺造化。

二三七、石笥才力有余于孟之外，故能为短兵相接，亦能长枪大戟。其雄诡之处，实得自昌黎。如《晓渡安东观海市已骤风雨》句云：“黠幻嗟可怪，忽干造物嗔。大声噫然号，雪恣崩奔。蹴踏万银屋，昂轩来咀吞。闪ㄈ晦昧际，日月颠尻臀。向来峥嵘观，诡噩不及辰。文章或抱化，瑰丽未肯沦。百状穷媾辏，敲然吐轮困。特耳目怪，被物何所勋？”《将登华岳》句云：“海日积微金，冻瀑点清漏。置身鸿蒙前，真气入肤腠。问天懒搔头，唯有青贸贸。”又云：“三峰不到地，引手入吾彀。思从造其巅，毕览著怀袖。干坤白颢颢，一世藏隘陋。”《龙钟》句云：“门牡自飞拔，金铁乘空游。昴毕相与斗，谷洛寻戈矛。蜮有窈窕化，人言作于牛。上天下地间，破散讵可收。诞幻讶万千，何独龙锺尤。”《沁口》句云：“银汉却曳地，天开倒垂窗。或如虚空倚，岩屋缀高扛。瞰汲谢罂盎，湍争摆魂忄只。竦削绝坳底，下上谁绿幢？”《河内晚宿》句云：“朝辞上党发，百里见天井。回看屯云合，已失太行顶。壮归皋原浩，宇宙气骤醒。驱驰纵空阔，邺洛见要领。”《望岳》云：“岳色千里来，秀照东海碧。涌出自何代？天地隘胸臆。莫测雷雨藏，顾骇元气积。谁能辨初终？万古同一息。”《画天台石梁》句云：“侧足蹈焦原，祖发游吕梁。神勇无物险，心全得天常。浮海凌三军，独胜受两降。”《送万侍御归黄州》句云：“声名翰林旧，执法星辰抗。车与鸡栖同，瘦马认穷巷。屡争司寇狱，台署森气象。坐令文俗吏，龃龉出谊谤。”《潼关》句云：“西南商于入，峭插万岭厚。峥嵘制函谷，重扼闭严构。”又句云：“河流春天黄，树通长安绣。旌旗闲久卧，花柳更明昼”皆闯杜韩堂奥。长篇如《烈女李三行》尤有名。七古如《莲子忆辞》、《江上秋夕放歌》、《剡中人纸歌》、《汉杜陵五凤铜行灯檠歌》、《后五风铜行灯檠歌》、《衡山昆仑台》、《题周复运粮图》、《渭水飞龙行》、《画鹰歌》等，俱杰作，太多不录。

二三八、石笥近体力振唐音，兹摘其佳句。《天妃闸》云：“篙楫骄三老，荆扬急万艘。”《洞庭》云：“混茫行白日，天地足清秋。”《霍山》云：“千年汾水上，不断冀州青。雨色含全晋，岚光接八陉。”《宿山馆》云：“危藤饮蛟黑，虚石馆熊青。”《登江中小渚》云：“孤城延短角，高鸟壮清秋。”《登岳祠万寿阁》：“关山低一气，河渭失同流。”《平山堂》云：“兴衰此华屋，歌笑几扬州？”《淮浦》：“岸沙分鹭白，浦雨卷虹明。”《示厉伏淮》云：“山林无楚服，天地有虞罗。”《华阴城北楼》云：“树低天入渭，岳送雨浮秦。”此联从杜诗“地平江动蜀，天远树浮秦”化出。《石楼堡》云：“寺藏冰峪险，天倚戍楼斜。”《向高平》云：“云蒸上党起，天放下舂晴。”《钱塘路》云：“猎裙烘碛火，霜帐簇春貂。”《寒夜》云：“冻苦星辰白，霜明鼓角干。”《泊船京江口》云：“星斗春天湿，鱼龙夜气高。”《雨帆》云：“片云低供湿，高浪远疑平。”《秋晴眺海上台》云：“穷秋更怀古，横海一登台。宇旷盘雕下，沙明猎骑回。”《新安出关》云：“旧关移汉出，去马背秦低。”《井陉入土门至寿阳路》云：“渴泉争远汲，病土碍春畲。”《河潼间》云：“霜关摧四扇，风瀑裂中条。”《丁卯正月移僦城西道士院》云：“佳处正于春小靳，病余味觉睡能馋。”《至成都》云：“晓云栈过千盘，直下刀州向锦官。猿鸟风光随画旆，莺花时节解银鞍。”《送施令入蜀》云：“试穿秦栈向刀州，树杪青天挂驿楼。万点山随飞鸟过，一春花抵曲江游。”《春日偶书》云：“海棠风外传春语，燕子楼前送晓眠。沈炯未归庾信老，鬓丝禁换几流年？”《秋日西兴旧关口登楼眺望浙江感怀》云：“寺楼红破夕阳钟，犹自征帆去未穷。如此江山人独立，无情天地水方东。”《寒食近》云：“占烛岂知乡有信，还家还与梦成谋。”《度飞狐》云：“树窄马蹄穿虎穴，人低鸦背出羊肠。”《寄酿西西姹二家兄》云：“难上离船频握手，远从岐路更回头。”《次韵汪师李》云：“秦山好去非无地，楚笔狂来莫问天。”又云：“一衤屈借藏痴抵虱，九丝迟吐饿于蚕。”全首如《白下怀古》云：“天阙牛头漫寂寥，江城春浪动春潮。骄媒射雉还芳草，三月藏乌又柳条。紫盖黄旗空废垄，青丝白马认何朝？多情独有秦淮水，一片盈盈过板桥。”“朱雀桁南路欲沉，鸡鸣埭口月长新。马临瓜步无行迹，龙卧锺山不计春。啼鸟一声亡国恨，东风如萝六朝人。兰成留得闲词赋，肠断江关最后身。”“霸气消沉王气终，后时犹唱水中龙。金星酒唤何人劝？玉树歌怜绝代容。千载飘零奈何帝，五更遥断景阳钟。南朝报本长干寺，乞食僧归特地逢。”哀感跌宕，似胜樊榭《秦淮怀古》之作。《将赴幕府书怀题旅壁》云：“人海王城著此身，破除残腊又经春。前缘欲悟三生石，异地仍怜一奇尘。送客关山双鬓影，无情天地两车轮。劳生不值庄周笑，且向横流更问津。”亦深至。《将发扬州》云：“梦踏吴王送女潮，过江吹遍冶城箫。烟花三月连淮浦，风絮千年嫁六朝。谁共题诗围锦瑟？空余翻酒障红绡。他时记取飞莺节，画舫青门未觉遥。”风调特佳，朗朗如玉山上行。

二三九、黎二樵《五百四峰堂诗钞》，刻奇警，融少陵、昌黎、昌谷、山谷于一炉。尤工写景，在干嘉时殆可独步岭南。五古之工绝者，如《铁炉顶》句云：“绝壁小铁围，壁根窈虚牝。奔流趋丛壑，水石斗古忿。上流穿石鼻，盘绞铁牛纟引。抱舷短篙，入水揠横轸。舟住石饮钅芮，舟去石啮膑。颇怪东逝舸，捩舵亟风隼。笑指我西去，动若虫蠕蠕。”《白马角》句云：“长河怒一折，赤浪攒万岳。涡盘大江回，芥掷巨艘弱。”《鼓涌滩》句云：“舟人轻风波，至此惨不语。脉脉奔长江，畏色自太古。上舟钝若石，下舟猛于弩。盘涡入地叫，声过十里许。”又句云：“惨淡石见血，无乃蛟龙怒？”《龙门滩》句云：“西江几千里，有力使倒流。狞石张厥角，直欲砺我舟。竹缆如枯藤，袅袅山上头。失势倘一落，万钧亦浮沤。”以上写滩行奇险，森列目前。又如《华首台至洗衲石》句云：“铁石积古寒，玉条媚今秀。”《水帘洞》句云：“千百石迸，汇此一帘水。清寒先迎人，去此尚一里。”《延解寺至宝积寺》句云：“俯窥无底云，却立千丈壁。东峰忽深黑，雷霆迸虚石。雨来挟飞瀑，声与万松敌。长云过人顶，急步脱我屐。”《浴日亭》句云：“海晓云压水，上有山压云。晨飕转欹帆，万岭悬空奔。”《月下戏咏》句云：“半岁海上月，云水气相裹。今夕视行影，始能辨人我。”《秋熟坐困王竹坪来话别北行》句云：“赤光射城垣，赫若外大焚。正昼牛马汗，裂地入日痕。”《看山咏怀》句云：“诸山落余青，碧重水不受。荡漾村瓦间，虚无泼深秀。”无一语堕恒蹊。余尤喜其《题鼎湖龙湫》句云：“清潭敛秋姿，万象碧转静。连山赴东海，气若千虎猛。小挽西顾势，一石亦不肯。飞泉袅天来，白虹结长绠。曳之入深黑，乃帖耳引颈。至今千丈底，狰狞靡遗影。”《击龙洲》句云：“神笼走水底，水面回其头。张呀吸西江，江水皆倒流。帝曰东西疆，此物作鸿沟。天吴铸铁索，索之永使留。颊颐作山石，髯鬣为松楸。隆然厥额隼，作殿作岑楼。楼标锐槎枒，略如厥角修。口则为窟岩，许之鸣深幽。万里源，可以滋渴喉。老昙大好事，跨坐奠上游。至今数铁柱，出没代河洲。三江动地来，声塞西南陬，龙谓得借水，可脱天所囚。吼叫集厥类，百处起潭湫。并力喃巨锁，涌水为山邱。惊绝苍梧魂，起为坤轴忧。”极奇诡纵肆，非寻常模山范水者所能。

二四○、二樵致力于昌谷极深，曾手批《昌谷集》。其七古如《巫山高》句云：“长狐啸血成碧苔，一丝冷梦寻不回。”《忆昔行》句云：“黄昏碧火行木客，阴桐雄狐拜金马。”《昨梦李吕谷弹琴》句云：“红琴剩血弹涩吟，千年以还吾识音。”《秋风引》句云：“秋机不轧犬不吠，魂去风中晓无迹。”又云：“诗成欠伸影在壁，亭亭脉脉逼人直。何须会面惊瘦极，已向空墙见衣窄。”《金花庙》句云：“鹅潭烟平月如梦，云车轧波工颜冻。”皆神似昌谷者。然二僬七古以仕韩树骨，故不终落此圈套。集中最工之作，当推《刀歌》。以外诸篇，多工起势，往往千锤百炼而出。如《徐天池怪石松树歌》云：“元冥一角塞雷雨，虚壁动荡风吹衫。”《范宽画山水》云：“古壁落险欲摧，一展范宽山水生惊猜。斑斑裂绢作墨色，石角渍上红莓苔。”《画山水歌寄何勤良》云：“病起卧过九十日，一日碧尽湖上山。”《江雨》云：“江上一角雨奔走，雨脚所到生层波。四方赤云上万丈，重不肯堕光嵯峨。”《罗浮观日图》云：“罗浮欲雨天突兀，暮云晚山辨不得。不知一夜云化水，洗出东南半天碧。”《寄罗浮张炼师》云：“山风吹云云出山，山中之水流人间。请君一试问云水，茫茫天地何时还？”《晓出村舟中作》云：“悬山覆水不到水，水云似海不似云。一身自作海上客，此山离立云中君。”《江上行》云：“湖上秋光阔无着，约束结成明月团。”《苦热行》云：“万物不动日影直，直如火弩射透石。东南三日雨云积，天拔海移不得。嗟尔风声死无力！”《端州县斋》云：“四天泼翠城郭湿，城头窥人万山立。城门朝开塞奔峭，势欲与人争出入。”《酬杨明府以诗谢作归来小影兼示别意》云：“羚羊劈天开一门，中袅一线痕。”《芦湾渔笛题其檐小影图》云：“夜色梦梦月劳劳，芦花飞高笛声高。笛声秋戌削，芦叶飕飕如奏刀。”《长歌行怀虚舟》云：“我忽不乐吁虚舟，一哭未破十日愁。茶尔疲役过半百，汗下底事能千秋？”皆一气涌现，神来气来之作。其《题徐天池怪石松树歌》云：“天低地昂向落日，鲁韩之战方痴酣。天池有笔力如此，樵也有臂犹能担。”大足以自状其诗境也。《答同学问仆诗》云：“简也于为诗，刻意轧新响。当其跨阔步，语亦颇倜傥。试复虚自举，得失如指掌。霜警钟候鸣，悲壮秋清爽。草暖虫细吟，幽咽春骀荡。劳或蚕抽心，辍食入罗网。静或女怀春，有怨言惝恍。以兹撄其生，作苦时技痒。一世取自毕，千秋敢延想。方寸抱冰雪，万里在俯仰。吾希御风返，谁与恃源往？自非骏马骨，焉得蒙上赏。倘诚虎姿，老死气腾上。”《与升父论诗》云：“造物者呈露，各自有气力。文章之根源，厥至窥命脉。广以纳诸有，细以入一息。神明绝欺妄，语言滤精液。狂简谬小儒，愚贱坐大惑。袁生尔何感，使我露肝膈。声诗之于人，有甚弈秋弈。无使心有鹄，勿冀名生翼。如将游名山，且为言所历。士生古人后，宁有不践迹。始则傍门户，终自竖戟。裨校转渠帅，挥叱返巨敌。一身数生死，百战资学识。绝境无坦步，高唱有裂笛。弯弓石为肉，磨刀水先赤。万仞虚我踵，我射自正直。人方局而哭，我已游八极。究其所归理，静破万物的。要于其发端，真气贯虹霓。遇之在旦暮，帛长不逃尺。反身弗能诚，可任背负刺。”其甘苦有得之言，历历自道之矣。

二四一、二樵五律，可分写景与言情二者论之。写景者刻意新颖，句多锤炼，如“盘涡翻大树，缺岸陷孤城。”“马竭嘶云表，人来出石中。”“隔花人共语，招手鸟成群。”“水影动深树，山光窥短墙。秋村黄叶瓦，一半入斜阳。”“潮增夜天白，树合晚云黄。”“风长云亦厌，江阔月无依。”“水满碧不动，春郊新雨晴。”“清江清不极，泯泯肃心魂。”“日氵念鱼龙气，苔行蚌蛤痕。”“月流动衣碎，人影入溪停。露静丛苇白，雨多空地青。”“日薄沦花气，风恬软鸟声。”“远帆破雨入，疾鸟捩江归。”皆未经人道。舒情之作，意多沈郁，全首如《潇潇江上雨》云：“潇潇江上雨，日夜送残春。草绿清明节，家无祭扫人。古今为客地，多少负恩身？泪奇西来水，迢遥东去津。”《亡妹生日》云：“死后尚生辰，生辰哭死人。死长生趣短，生近死年新。边冢邻饥鬼，南魂眷老亲。沧江断云下，挥泪雨青春。”皆所谓泪痕血点沾胸臆者。断句如《三十》云：“艰危疑造命，微贱益增才。”见道之言。《广州有传余作古者，及见吕石帆等始惊喜尚在》云：“诸君皆不欲，一命尚宜贫。”翻用杜诗“世人皆欲杀”意。《去家》云：“去家无百里，入梦有千端。”翻用山谷诗“系船三百里，去梦无一寸”意。《七月七日往端州》云：“儿啼无母夜，亲梦有方游。”沉痛。此外律句，如《南雾》云：“南雾万物湿，西云千丈高。此身有大药，无病取微劳。”《画鹰》句云：“老树秋落日，古墙风满原。苍然眉睫动，谁以羽毛论？”皆体势剑ㄙ，一气盘折，得浣花之神。

二四二、二樵七律剿削奇崛，微病其过炼。然如“客心劳似江上叶，日日苦吟江上风”一类之句，佳处自不可没。至如“细雨人归芳草晚，东风牛借落花眠。”“沙衔日脚帆阴转，云逐天根雨势圆。”则妍秀而自然矣。《蒲褐山房诗话》所摘，尚非其至者。余别取其跌宕之作，如《邕州》云：“不胜今昔亲垂老，如此风烟我再来。”《望仙坡最高楼》云：“短长道路供离别，少壮交游半死生。”《邕州城楼》云：“归心东与急流争，又见飞帆西去程。知有年华在前路，可教人事但长征？”《复题望仙坡》云：“四天风雨趋平楚，一郡云山共此楼。”《得秦述尧岳州书》云：“巴陵残雪见春还，南国莺花几日闲？水落九江开楚泽，眼明寸碧是君山。”《开镜》云：“掩书开镜入中年，白日黄河急鬓边。哀乐以来常梦鬼，死生无著转疑仙。”《开镜》一诗，尤超警。以外如《夜合花》云：“鸭头力破重胎绿，鱼子深团一撮黄。睡亦近人翻与坐，暗如触处不宜光。”咏物精妙贴切。《录别张大谷十二月廿五日》云：“身先梦去惟应恋，客并春来不肯迟。”凄婉。《示友》云：“残年贱于无家别，昨梦娇雏哭母声。”哀厉。《示袁睫巢》云：“忧患以来生有命，饥寒争与病劳身。”沈郁。《题亡妇惮病图》云：“生为幻女无身相，梦入禅天接笑啼。水火风灾离众病，去来今佛讯菩提。”禅语入诗，尤妙。近人胡步曾讥二樵诗貌似唐人，非知言也。

二四三、二樵《梨花》诗云：“梅花去后人间月，只有梨花得二分。”神来之笔，然从宋僧圆复诗“燕子来归梅落尽，小窗明月属梨花”句脱胎而出。

二四四、钱石诗，清真铲刻，神景开阖，体大思精，卓然大家，在雍、干间无敌手。然尚不逮郑子尹，则以其删汰未净，集中酬应之作较多；且才气腾踔，意境变化处亦微逊于郑。集中名作如《僮归》十七首、《兴隆店》一首、《寄善元于南洼僧屋过而抚之杂写》五首、《到家作》四首之二，皆元气淋漓，直欲雁行杜、韩者。以外五古写景之工者，有如《初二夜听雪作》句云：“宵声最清虑，况在风竹间。而当雪落深，小阁如空山。”《题蔡叟竹寒沙碧山庄图》句云：“云蒸晓光白，雷磋秋声驶。后园一髻清，高顶肆遐。”《扳罾》句云：“一雨洲渚活，荻芦风不干。溪翁夜来梦，已落门前滩。”《清远道士养鹤涧》句云：“灵阜不抗云，幽篁乃纡涧。涧声云气中，翠与白相幻。”《在严州十里外泊》句云：“天影浅深水，颐声前后山。以身入秋碧，恍鹭与鹇。”《木兰诗》句云：“山绿胜江南，浓苔树阴照。高瞻涩难上，大岭如壁峭。穿林仄轮辕，与马争悍栗。千峰壮九秋，万里归一眺。”又云：“遥瞻势围合，正觉日光闪。下走纷鹿群，上飞绝鸦点。”又云：“日觉深山深，日忘大漠大。大坡忽以豁，高立数峰最。深峪忽以回，翠微数峰外。乃知开阖间，造物方未艾。”又云：“夜蒸雨彻晓，晓冻天已晴。云气若飞絮，山坳寒不轻。蒙蒙日亭午，秋暑背汗生。凉飙振空起，突作奔雷声。雷转雹随电，珠玑撒地明。电收雹旋止，山迥清风清。”又云：“须臾云吐纳，继续青周遭。雁排人字去，天与秋心高。”又云：“峰秀林益茂，月高涧逾清。出林看团园，就枕闻琮。”又云：“秋林早晚佳，秋山往复好。日行秋色中，矫苜感晴昊。”又云：“徘徊飞雨夕，至晓开岩曲。薄霜被黄沙，寒意在马足。”又云：“西出两峰口，万灯中夜红。回思千山云，有梦时来通。《并洞庭东岸行》句云：“群山趋暂顿，脉已落湖腹。浸所未及吞，岸亦颇如谷。实则湖之余，非能自盈缩。”《兴安至全州》句云：“出土青见根，千寻削巨凸。或皆侧叠成，石与石相切。”《缘瀑布落处入黄石岩望双剑峰》句云：“仿想龙不跃，竦对寒无雷。篁风万氵氵爵，松雨千崔巍。翠皆着壁起，高岂由人栽？立于静深内，笑瀑外喧う。”《过冻河至黄牛堡》句云：“桥南草如毯，草上峰如幢。始怜煎茶顷，胜绝不可双。”《凤岭》句云：“却望后山云，迭见来时路。路平盘乃胜，山大折成趣。”《宿摄山夜月步至德云庵前坐松下》句云：“一榻静鸣泉，半檐凉出月。篁深下曲坡，万影非恍惚。”刻画光景，具有独到。

二四五、石七古，硬语盘空。如《登燕子矶望金陵》句云：“观音门外春风湿，矶石横当大江立，矶头客袂吹江急。”《题秋山白云图》句云：“独峰见顶不见麓，纸色即云云半幅。苍凉天衬峰影寒，动嘘静嗡神为完。”《题陈大明经西溪书屋图》句云：“倩人遂作西溪图，问君未结西溪庐，笑君且复图中居。”《刘松年观画图》句云：“人事无常画中画，画中看画无人会。我今犹是画中人，画外居然发长喟。”《送万二之阳山》句云：“上滩下滩滩转急，上岭下岭岭忽陡。此客非贪赵尉金，此心直送钱塘口。”《田盘松石图为少宰佟公介福画并赋长歌》句云：“蜂攒办袭不一致，石昂不翔欹不坠。峰峰累石千亿成，千亿石罅松根生。石以松瘦皮肤青，松以石老须髯横。”《题许秋曹道基竹人图》句云：“昨宵雷雨风怒号，梦中吹折庭槐梢。故园平安今好在，我非饥凤宁无巢。一竿倘借钓鲂与，涉海不羡神山鳌。”《王安道华山图》句云：“十年想望《华山图》，但见诗记序跋云。一朝见图不暇忆华山，何况画之前后诗与文。华山游者或诗文，未闻兼以能画闻。老人能画复能诗文游，华山以来无匹俦。盈尺松云四十幅，不知此身犹在屋。”《观大唐中兴颂刻石》句云：“天南唐后无此如，元公之文鲁公书。体逾骚人擅雅杰，画若铁柱撑空虚。俯临大渊削崖壁，三百尺余秋翠滴，披草读之晓虫寂。天开灵境初何心，客蓄奇怀远相觌。面石久益钦两公，兴唐家国诚哉忠。江深山荒风露湿，不语之语精犹充。”《题南岳藤杖》句云：“梅花修竹东海庐，出为我船亦为舆。有山可眺偕徐徐，何必直上昆仑墟。”《倪文贞公画册歌》句云：“画山非山水非水，画树非树石非石。胸中有物不得消，墨海鲸波随戏剧。”《邵文庄公温砚歌》句云：“公家香庵即听松，砚今静覆庵松浓。松根石泉泉第二，松顶云山山九龙。竹炉煮茶瓯正碧，铜炉置砚灰自红。梅花万树雪三尺，我欲从之过大冬。”《将游支硎华山天平诸胜，先夕系船狮子山下，风雨骤作，天明益横，不得登岸而赋长歌》句云：“我所思兮华山天池莲叶馨，支公住处鹤亭马间秋暑清。其南独峰模糊青，中有白云一线泉琮。灵岩之高何啻三百六十丈，今者不见但见苍烟横。”皆劲气直达，不假辞藻修饰，弥见笔力之清矫。至如《上巳登平山堂》句云：“春风年年柳毵毵，年少行乐我尚堪。愁心莫值湔裙女，指点飞花扬子南。”《法源寺看海棠》句云：“水远山长余梦在，莺飞燕语繁红度。齐奴步障底须夸？片段慈云浅深护。”《题吴鸿胪玉纶古藤诗思卷》句云：“尚书不见藤自花，独唱无酬春日斜。过墙戏蝶翻成队，穿架游蜂已放衙。”又云：“紫缨络挂香风初，明年香风还醉余。直为鸿胪偏好古，令人闲裹感尚书。”又何其婉也。

二四六、清人七律，学唐者不失之肤廓，即失之滑易；学宋者不失之生硬，即失之纤弱。唐人之佳处在兴会淋漓，宋人之佳处在意境新颖，石独能取二者之长，而出以自己之面目。浑灏流转，大气磅礴，不屑屑于一二字争工拙。《到家作》四首为最工外，余如《登多景楼》句云：“第一江山第一楼，阑干孤迥俯晴秋。几家北顾凭天堑，终古南朝怨石头。”《王五春日金陵书来及秋怀之》句云：“残山剩水春三阁，燕子桃花酒一杯。何限斜阳入诗句，笑君犹为昔人哀。”《怀陈丈向中西安》句云：“重骑代马坚冰滑，已出潼关落木初。”《武昌》句云：“望望岷峨势陡回，东流水乍入江来。出城楼阁连山起，对岸人家两郡开。”《岳州》句云：“南浮衡岳三秋色，西下岷江万里声。”《长沙》句云：“天翠秋晖清复清，江山回合处开城。霸图实始周熊绎，骚怨空传汉贾生。”《清流关》句云：“广宁门外二千程，齐鲁河淮坦迤行。突据冈峦高垒险，全收吴楚大江横。”《题施仪部学濂九峰读书图》句云：“乍浦九峰青到海，屠坟秋鸟脆登盘。十分占得读书力，一出凭为朝士看。”《夜行将至柳前作》句云：“滕县南来众山静，徐州东下大河深。浮生那必关天地，转瞬真怜即古今。明月落将沧海外，暂教不见鬓毛侵。”《蒲州》句云：“维南太华三峰倚，自北黄河九曲来。”俱气体壮阔，笔力雄健。此外五七言佳句，如“门深筠翠底，僧老菊黄余。”“闭门青竹色，沈磬夕阳天。”“倚檐雷晚作，剪烛雨宵行。”“人声清隔涧，竹影密遮山。”“愁以多闲破，春难薄暮长。”“隔城山过雨，平岸水生香。”“水清秋更碧，烟淡晓无痕。”“市遥听转杂，屋古意多危。”“篱围红树短，庭养白云寒。”“药炉人旖旎，禅榻昼婆姿。”“一丛春薤玉花白，咫尺研山江气青。”“船回浦雨初收冷，鸟下陂烟忽断青。”“石壁翠云相对起，野桥红树独吟来。”“枯枝失势高惊瓦，黑雾遭时远妒山。”“诸客莫因秋气动，此堂方与病身闲。”“平生几度逢今夜，寒意当空逼老梅。”“秋在黍粱人语静，路无尘土马蹄前。”“千寻瀑挂起苍壁，万片岚蒸生渴苔。”“放艇白花雾晓，收罾绿树柳风晴。”“飞来黄蝶晚无数，围得青山明一村。”“田园别后黄金尽，科第成来白发疏。”“酒散独依斜月坐，春秾犹属老年思。”“观化本来流水似，论心今有故人知。”“真心到此毋相谑，绝艺成来必自矜。”“后水转为前水出，左山趋与右山迎。”“屋于高处非忘世，志欲终焉此读书。”“踏青人出村无雨，上冢船回树有烟。”或清新，或遒健，一洗干、嘉时诗人靡曼浮滑之习。

二四七、石七绝之佳者，如《真州》云：“篷窗无语看潮生，瓜步山低渐近城。多谢窦家门外柳，向人今日作清明。”《望石湖》云：“治平寺南湖翠昏，柳枝茭叶见滩痕。《楞伽》不管无情雨，一夜吹花满范村。”《夜遇吴江》云：“一曲箫声十里风，松陵何处月朦胧？刚肠不信词人最，眼对青春嫁小红。”《徐秀才汪上舍同舟小饮，沿苏堤看桃花过净慈寺复憩花港》六首之二云：“土步鱼香玉手羹，浪头蕴碧活船行。今朝直倚东风势，恼得无情亦有情。”“水榭人归藓欲封，知鱼知我且从容。夕阳苦觉非前度，忒煞薰须炙萼浓。”《苏堤桃花》云：“蛱蝶团飞漫作狂，那知千媚自中央。未能向日轻分笑，噤瘁才施薄薄妆。”《梁声士秋曹招同诸友饮紫藤花下》云：“晚来花重晓来枝，今日人看昨日诗。（适张大理送昨看花诗至）此意老藤须不会，可能笺乞绾芳时？”《城西春游》云：“春人相唤挈都蓝，又叩隋家七宝函。绿动广寒门外柳，不胜烟露忆江南。”“修林矮屋翠连畦，趁得山光一带西。指点玉钩斜近在，忍寒偏不放棠梨。”皆妍秀入骨，知大家不徒以盘空硬语胜也。

二四八、五绝一体，极不易作。石集中，殊多佳作，非元、明后人所办。如《吴歌》二首云：“青青梅子仁，酸剧惟一个。同船替作饭，半路防相饿。”“焚香深阁裹，岂不以欢故。机鸣无余丝，抛却欲何作。”《横塘曲》云：“吹瘦门前树，秋莺坐梦中。横塘雨犹可，不愿横塘风。”皆有古意。余尤喜《其题王仲山漏山水牯牛册子》八绝句之五云：“顷刻桃花林，牛放我自游。桃花红正深，我在不见牛。”“失牛乃剩我，寻牛却忘家。夕阳一路云，并不见桃花。”“前山绿复绿，牛兮莫思我。我今独思牛，牛我无一可。”“蓦地见牛回，手招直牛口。本非别家牛，费此一招手。”“招之未必归，定力何以能？拽将鼻孔转，犹隔一条绳。”以诗谈禅，妙在不落言诠。

二四九、黄山游屐，晚明为盛。纪游之诗，以牧斋为最工。近年汽车道通，直抵山麓，游客沓至，羌非昔比。余所见近人游黄山诗之工者，殆莫如金丈松岑及许疑庵二家之作。金作雄奇，许诗精炼，鼎足颇难其人。乙亥秋，同邑杨[C043]恙自黄山归，闭门觅句，得五古二、三十首，写以示余，则廉悍奇崛，又能于许、金二家外别出手眼。三十六峰之游，为不孤负矣。今录其尤工者于此。其一云：“歙黄三百里，停轮汤溪市。峰是云门峰，水是丰乐水。生计捉白云，开门饭云子。买云赠远人，开盒云未死。”其三云：“昨经小心坡，惕然禁下顾。舆台亦戒惧，张皇悔佣雇。石罅行蜴蜥，未许鹤安步。有如上峡船，推挽山如故。”其五云：“黄山以画拟，刻画类北宗。天都独浑古，钩勒避浮松。壁穿漏高泉，石裂囚矮松。峰界各不犯，峰路各不通。若问桂林山，异曲而同工。（同游孙良翰，久游粤西，谓黄山不减阳朔。”）其六云：“黄山开画宗，皖派守刻苦。硬钩笔不衬，或间大劈斧。尺木与瞿山，削中规矩。渐江与石涛，法亦于焉取。我来参画禅，亦颇坚门户。（予向爱新安派山水。）造化真本师，何必倪黄谱。”其七云：“四更山已明，僧院歇鼓钟。盥洗下莲沟，攀摘青芙蓉。枝低援我手，云忙笑我踪。何不稍息心，瞑坐蒲团松？”其八云：“黟山卅六峰，大块结精英。胚胎鸿前，轩皇加令名。无峰不骨立，无树不侧生。石不合事理，树不近人情。历数寰宇中，黄华差足评。（明未白民有《黄华合评》。）”其九云：“黄山绝樵人，仅仅采石耳。舍身干仞岩，长绳结喜子。失足无底壑，枵腹饱豺虎。石耳其如何？留待人滋补。”其十云：“我昔浴熟海，今复浴汤泉。小阁临大壑，入室硫黄烟。澄莹畅脉络，百病借泄宣。轩皇昔炼丹，此水已沸煎。何必尊环丘，矜奇王子年。”其十一云：“凿山开道路，一线赘口通。（一线天、赘鱼，险仅通人。）设要当万夫，丸泥可以封。鳌背坐四顾，剑芒森尖峰。山气服心兵，杳冥道所宗。蓄意养谷神，先拜丹坛松。”其十二云：“泰山严道貌，相形落凡庸。北黟创奇格，与世罕雷同。此山擅三绝，厥维松云峰。峰色太古火，石缝千年松。云来不得行，出首青芙蓉。”其十五云：“万绿桃花山，秋翠拭丹邱。沉没黄海中，显晦难自由。沉陆现虚幻，浩汗千峰投。千峰若暗礁，触石星槎浮。海水有浅深，厚薄穷测钩。量云备准尺，朱砂先出头。”其十六云：“峰头快秋晴，下方苦阴晦。云分两世界，上下颇隔碍。银涛无边际，日华耀云背。漭氵养一万里，舒卷发光彩。云收海枯涸，云合山填海。但得葬云壑，扬州定后悔。”其二十云：“夜宿白龙潭，天愁崩巨雷。行声万军马，出山争奔う。积潭润鳞甲，建瓴难倒回。潭干龙甲痒，一怒千山ㄨ。”其二十一云：“孙子善用兵，星月惯偷度。趋装丞相原，熹微昧草树。舆人散归马，图近讶分路。声闻九龙瀑，过之不一顾。譬如审古画，气局领高趣。笔笔泥迹象，困苦少神悟。解嘲聊自慰，用作《山经》注。”其二十二云：“我行歙黄道，胜如读画语。石师写林邱，非草非丛楚。及今细辨之，所画乃蜀黍。（歙山多植玉蜀黍，始悟石涛昼境。石师著有《画语绿》。）麓台守绳墨，石谷死故楮。草率新安派，能自出机杼。陈言矜六法，如鸱衔腐鼠。请看迎面峰，笔笔金刚杵。”其二十三云：“拳曲黄山松，志趣郁奇古。何以形容之？苍官兼短簿。讬根石不让，殊遇获寸土。挣扎成名松，淘汰已难数。”其二十六云：“东下始信峰，言循苦竹溪。岭岈当洞壑，石怒拒攀跻。上有两仙人，对弈分东西。一枰千万祀，寿与轩皇齐。山静局不乱，不言见端倪。何似橘中叟？乘龙隔云泥。”[C043]恙工画，故诗中多以画喻。曰“造化真本师”，曰“北黟创奇格，与世罕雷同”，曰“譬如审古画，气局领高趣。笔笔泥迹象，困苦少神悟”，曰“陈言矜六法，如鸱衔腐鼠。请看迎面峰，笔笔金刚杵”，自道其画，亦自道其诗也。[C043]恙近年所作，荒率之中，弥饶古趣，庶几不烦绳削而自合者。

二五○、同邑张禊觞（同咏）明经，汪丈启东老友也。曩于茗座上屡接绪论。偶作诗，不事雕镌，自有真味。懒不肯自存，独汪丈什袭珍藏之。积十余年，得若干卷，署曰《神默斋诗钞》。明经既归道山，丈为醵金排印，以传于世。金丈松岑谓其诗若加以功力，可及陈太初。惜明经之无意于此也。汪丈屡嘱余采其佳篇入《诗话》，重违其意，今录其短章二首及断句于此。《治园》云：“春雨朝初过，治园辟草丛。误将马齿苋，当作雁来红。及长知非是，已劳灌溉功。徒劳不足恨，恨为小草蒙。”《题鸲鹆》云：“胎化既入禽，自有禽成侣。类别难强合，胡为学人语？世人浮语已病多，况又新增尔一科。万事是非究不识，人非人是相依阿。语言益乱将奈何？”《士女吟》句云：”美女不须寿，寿则减其色。佳士不须名，名则损其德。”《自述》句云：“乱书堆裹住，苦菜味中生。”《守贫》句云：“梦多惊夜短，酒保舂寒。”《园居》句云：“台避诗中债，杯安酒裹贫。扶花删乱草，拣药取劳薪。”《青菜》句云：“遗味与人俾识苦，碎身济世愿为齑。”皆所谓深人无浅语，不足与薰香摘艳者道。

二五一、瑞安陈雁迅，以其乡余梅史（澜）未刊遗诗名《味菜根斋诗稿》者示余，嘱采入《诗话》。全诗凡九十五首，皆平稳之作。佳句如：“松径鹤眠秋梦淡，竹房人语夜灯青。”“人趋远市孤烟散，雨过空城一雁飞。”“人来竹坞双鸠雨，秋老菱湖一笛风”之类，皆可入《蒲褐山房诗话》者。五言如“坐观秋水白，照见此心清。”“有时还饮酒，无日不吟诗。”可想其人。绝句如“昨夜小窗风雪裹，梦携樽酒看梅花。”“指点钟声秋寺裹，淡金塔影画斜阳。”单句如“半帘花影护春寒”，“栽花赢得一身闲”，亦佳。大抵此类诗清人为之独多，最是无聊。

二五二、陈独漉《读秦记》云：“谤声易弭怨难除，秦法虽严亦甚疏。夜半桥边呼孺子，人间犹有未烧书。”此诗传诵已久。顷阅《袁中郎集》，则竟是窃取中郎。中郎诗为《经下邳》云：“诸儒坑尽一身余，始觉秦家纲目疏。枉把六经灰火底，桥边犹有未烧书。”独漉为岭南大家，何不检乃尔？因此联想及近日偷诗名手杭人徐某，近又大窃李越缦诗，印成小页，分寄友朋。此君殆真以世人皆无目者邪？何不以陈独漉为借口，更可放胆而窃。呵呵！

二五三、苏子美《淮中晚泊犊头》云：“春阴垂野草青青，时有幽花一树明。晚泊孤舟占祠下，满川风雨看潮生。”绝似韦苏州。山谷颇爱之。明人“空庭帘卷昼亦暝，隔墙唯见桃花明”二语，与此诗“春阴”二句，同一善状光景，而明诗巧矣。又近人海藏有“春阴庭角浓于墨，衬出江梅半树明”句，龋ǔ亦与此同。

二五四、沈归愚《病中作》句云：“卧病憎夜长，望晨如望赦。”十字写病人情绪如见。此老作诗，未尝无性灵。然实本于袁中郎诗“病裹望归如望赦”七字。

二五五、黄仲则《病愈作歌》句云：“我曾大小数十病，虽脱鬼手生则残。有如老将身经百余战，遍体刻画皆疮瘢。重经战处始长叹，孤军弱垒心茫然。我思冥中岂亦厌狂客，几度得遣吟魂还。或者天意忌作达，坎凛始识为人难。否则山灵水怪夜深哭，畏我幽僻工雕剜。明知无益聚为祟，汝曹再至真无颜。”郑子尹《赠赵晓峰》句云：“鬼亦厌斯人，不使犯其界。放我万里归，忽若脱天械。”二诗用意略同，而繁简各极其妙。

二五六、雁迅以其乡前辈戴守雅（炳）《璞庐诗存》示余，嘱为论次。戴君沉浸于五七字中者盖已数十年，所作皆和平雅正之音，不沾染近人瘦硬钩棘之习气。佳句如《四十感怀》云：“曾经一万四千日，漫作东西南北人。”《青镇分水墩》云：“越吴此地分邻界，风雨遥天撼小楼。”《黄君楚雄赠菊作枕志谢》云：“千里归心三径梦，五更香气一床秋。”《桐乡公廨》云：“书生作宦终成拙，晚岁吟诗总欠工。”此语翻用杜公“老去渐于诗律细”意，的是诗人通病。其新乐府《马蹄袖》及《发辫》二章，颇有趣，因长不录。

二五七、叶誉虎寄赠其曾大父叶英华《斜月杏花屋诗钞》四卷。英华以词名道、咸间，有《花影吹笙词钞》行世。其诗则至丙子春始刊行，用字琢句，细秀清圆，如瑶台婵娟，竟体芬芳，自是词人之诗，不必求其风格之高也。佳句如“雨余飞絮懒，风细落花圆。”“无眠知夜气，多病负春光。”“秋声群马健，风力万潮来。”“坠叶依萤定，流云度月忙。”“书城围坐稳，花海贮愁难。”“愁深凭酒遣，梦嫩倩花扶。”“月约诗心阔，秋先病骨知。”“绿飞萤影瘦，红涩藓痕干。”“月影写禅意，花香闻妙心。”“冷知秋气味，静写月身心。”“鬓华非为愁中老，花冷难从热处开。”“衣上酒痕融作泪，鸥边人梦稳于家。”“书味醉人馀酒意，蜂声摇萝入花魂。”“离怀入夜常如醉，病体逢秋强自持。”“灯焰绿低才鬼传，脂痕红印女儿诗。”“径僻长肥书带草，家贫开瘦米囊花。”“香魂静爱帘初下，树影斜看月乍移。”“画理每从深夜得，离愁生怕落花知。”“会遣韶华催鬓发，几曾风月负阑干。”行爱鸟声多种树，生怜蝶梦不离花。”“大抵浮生皆梦幻，不妨小事略糊涂。”“伤心花事余红药，转眼斜阳到绿芜。”“眉月含羞初嫁女，ヤ檀熏透在家僧。”“诗心似水流多曲，花梦如烟隔一层。”“坐对通宵疑在月，萝来何处更为云？”“无言谩觅来时路，写照仍余幻后身。”（二联咏白桃花。）“不尽心情余笔墨，无聊春梦醒帘钩。”“月自随苎空恋影，花缘经雨不闻香。”“与我唱酬余蟋蟀，替人怜惜有鸳鸯。”其七绝所作最多，亦最佳，不胜录，亦摘其佳句于此。“满地月明秋不管，一帘花影当诗题。”“香墨自调三两滴，笑题花办奇春风。”“偷懒牧童篱畔卧，一牛吃过菜花西。”“谁人夜倚红楼笛，一曲残声送六朝。”“帘底春人花裹月，分明金粉画南朝。”“一院绿天帘似水，争教人影不如鸥。”“琴心静悟无弦趣，一鹤看人踏影来。”“红楼隔雨帘遮月，那得分明写断肠。”“纵使缠绵已离别，东风如梦水如人。”“几点兴亡儿女泪，借花红到汉山河。”（《题虞美人昼扇》）“匝地湘波帘不卷，绿窗人卧药烟中。”“无端清萝成胡蝶，斜抱花魂缓缓归。”“炊烟白剪秋痕碧，为问渔舟饭熟无？”“如水诗心如梦月，可怜花亦在山清。”“花影一枝扶不起，绿阴如梦冷斜阳。”“琴窗绿静东风弱，时嬲落花轻叩门。”“一雨云波天影黑，蜃窗圆划电分明。”“一夜春魂吹未醒，雪花如雨拜香君。”“剧怜病体轻于叶，蛱蝶罗衣纸样裁。”“欲借广寒三尺地，任侬花底葬蛾眉。”“多谢心灯留夜影，照他诗梦到圆时。”“不肯分明通一顾，最消魂处是帘栊。”“我与寒蝉同吊影，不嫌风露只斜阳。”“东风吹剩愁多少，安置心头不肯消。”“天香销萝藏明月，一夜眉梢瘦似君。”“何如香泪流成海，一叶云帆渡袅烟？”“萧疏只有芦花影，临水无人踏得来。”“分占白鸥云水福，荻花凉透藕丝乡。”“多谢雨丝闲料理，替侬弹泪过清明。”（《柳枝词》）“低首万方齐合十，一盂香露一如来。”“此是妙因如意月，不知为雨抑为云？”“白藕作花芦茁叶，一湖风露属渔家。”“合取妙香成世界，万花明月梦江南。”“手捉玉盂临水汲，戏捞明月贮光寒。”“无心妙得天然句，新绿浑如新嫁娘。”“一灯低照还家梦，来往秋心逐夜潮。”古锦囊中句，数之不尽，略一咀含，便觉口香三日。至于《丙辰感事》五律六首，咏广州动乱事；《丁巳冬腊感事》五律十首，咏英法联军攻广州，叶名琛被俘事，皆沈郁苍凉，无愧诗史。与上引之断句，又迥异也。

二五八、晚清诗人，学坡公者，以何子贞（绍基）为第一。《东洲草堂诗》才力差足敌巢经巢，而无子尹之沈厚。集中古体最见笔力，近体亦多独到，然尚有干、嘉人结习。白话有过于俚者，弥可厌。七古奇作，断推《飞云岩》为压卷。其诗云：“垂天之云向空布，来为人间沛甘澍。功成气猛不自收，太古阴风莽吹冱。云欲上天天谓顽，太虚缥渺无由还。云欲回山断根络，壑秘岩扃无住著。忙云失势化闲云，云自无心不悔错。幻为百千万亿云，云云一气相合分。一云乍起一云落，一云向前一云却。一云奋舞一云懒，一云欢喜一云愕。大云睢盱母覆子，小云看戢鱼吹水。丑云恧缩妍云笑，痴云疑立灵云诡。睡云颓散欲著床，淡云散涣偏成绮。三云四云相颉颃，十云百云不乱行。如神如鬼如将相，如屋如塔如桥梁。如龟蛇蛰虎兕吼，鸾凤<羽失>虬龙纠。世间人我与众生，云无不无无不有。云来东北干坎门，性不耐寒思就温。轩轩欲向东南奔，乘巽煦离翕以坤。一云来翔众云萃，上不就天下无地。若离若狎若觊觎，不疾不徐偏不坠。百千万亿空中悬，饥饱病健相牵连。健云扶携病云走，饱云汗出饥流涎。涎垂汗注霏珠玉，人来云下人云触。横奔疾走云尚在，仰自摩头俯扪足。人共云行两不知，千百人戴云半腹。丛丛万松插云巅，如鳌负戴坚。天风时来松乱，云凝不动松影圆。白龙同云白天下，云不飞回龙亦罢。瀑泉直飞龙所化，电激虹伸越云跨。龙则有智云无情，云自寂然龙怒鸣。云虽大拙乃胜巧，龙亦无术升天行。云罅孤亭嵌[QSDO]々，危叶在树风可脱。亭中呼酒人看云，酒动人停云并活。老僧逢人说慈悲，谓千万亿云即佛。云不见佛佛爱云，云佛佛云有伸屈。我蹑云趾坐立眠，登巅看松胁听泉。泉下灌田松照天，云闲无事几千年。不嫌碍笠又妨屐，试与摩挲生润泽。扣之有声出自魄，非木非金色苍白。我行十里方出云，且兰早秋天正碧。奇语看诗读记人，我所道云都是石。”此诗具如来三十二相，八十种好。一结画龙点睛，化堆垛为烟云，斯为神奇。此外如《虎爪筍》句云：“竹根穿石石虎踞，竹学虎腾成虎怒。攫拏芒角亘横立，迸力摇山爪齐露。清农钩钴破椎屦，樵斧无声剥爪去。”刻画颇生动。《游城西碧落寺》句云：“森立佛相罗其间，借石为骨松为颜。颇疑毛发欲飞动，诅意项背皆冈峦。端严不敢摇两足，蹴踏惟恐奔群山。天龙法力镇坤轴，莲界万劫高且闲。”用笔老重。《大人命题颅南雅丈画唐梅》句云：“丈人倾墨先得根，墨气已化垂天云。凡物愈古愈奇逸，阅历世变精灵出。何况梅花性屈强，岂肯布叶安花守忄互律。丈人觥觥天与笔，悬擎盘旋想精实。古梅神来迫不及，万叶万枝到仓卒。忽作横枝千丈势，化作奇龙来据地。不知是花是鳞甲，鼓努回搏成拗恣。”又云：“命儿作诗不许怪，儿诗已出梅花外。万里同云雪来大，此是梅花真世界。”笔墨酣饱，真写得出。《题陈忠愍公遗相练栗人属作》句云：“遗貌觥觥面铁色，惨淡风霆绕烟墨。忠魂到处若留影，阴气满天来杀贼。”绘声绘影，毛发俱动。《戏题八大山人清湘子花果合册》句云：“画师何处堪著我？万物是薪心是火。有薪无薪火性存，隐显少多无不可。苦瓜雪个两和尚，目视天下其犹裸。偶然动笔钩物情，肖生各与还胎卵。心狂不问古河山，指喻时拈小花果。”论画语，亦可喻东洲之诗。《九日登黔灵山》句云：“千树万树相争先，千石万石连跟肩。同根下入九地直，合气上抱高天圆。天地精神滋血乳，中原脐腹边枝股。偶从奇穴见嗡嘘，遂使蛮天有晴雨。”《至山顶》句云：“八十四盘三倒拐，行人贯鱼兼爬蟹。却愁天近地欲离，似蹋空行得悬解。”又云：“何必云容水气合，孤峰而外都成海。万形皆下此独尊，四大真空我安在？多少天人今古思，呵壁从头叩真宰。”俱不堕恒蹊。《题贾丹生大明湖图卷》起句云：“别来弹指二十年，梦似游鱼无可补。”落想灵妙，殊不减经巢。

二五九、子贞以书法名一代，集中论书之作，自属当行。余最喜其《语铃道人见示宋拓争坐位帖，爱玩多日，敬题一诗》，句云：”大节不夺乃不俗，涪叟语透千百层。颜苏书意正如此，源流同异何淄渑。涪叟能言亦能践，一生困踣心坚凝。笔端纵逊雪堂厚，亦伸劲铁蟠枯藤。自米赵来何琐琐，苦从荣几求传灯。千年此道遂晦昧，万手成法相因仍。试看兰亭两派后，《坐位》覆刻方纷腾。得千钱本便可习，求一笔是夫谁曾。香南居士诗字格，于眉阳叟最服膺。因于颜行极銮胶，想见胸次常峻赠。”可谓笔端有金刚杵者。《巢经巢集》中，有《与赵仲渔婿论书》一诗，比较尤胜，并录于此：“吾堂谓人号君子，考其言行而已矣。天资学力各不同，揆以孔孟惟其是。而是之中亦有别，与评金玉正相似。光色纯莹见差等，要为足重非伪比。论书又何独不然，心不可见画在纸。佻怪侧软为佥人，刚方浑重必瑞士。亦有中棱外婀娜，斯实柳和郑妩媚。羊质虎皮又岂无，艺随身败足挂齿。古人真气不虚发，借笔于手图便事。若用头濡及襟帚，亦是其人所作字。吁嗟斯邈至欧颜，历历作者皆已死。相传虽云有笔法，几人亲见崔蔡指？就其形迹推运用，各据所悟言之耳，尝疑韦锺同辈人，写时岂有不见理。明明目尽使转妙，破冢捶胸为何秘？蒙《经》已改李《妙》删，七种执笔文不委。俗图三手又乖舛，方明扌族捉尤若[B178]。澄心七字出希声，拨灯翻成一市。国朝六艺务返古，自宋以后莫睥睨。取法乎上诚盛业，识者固已知其敝。吾于六书颇特识，落笔每恨无律纪。性不能逾力难强，纵有真诀亦瞪视。曩年曾睹包氏《述》，懵懵莫明其所以。乃今赵郎道其师，是从包《述》悟笔髓。为作五指握管状，如鹅昂头鸭拨水。自言三载成自然，骨钮爪秃肘肩痹。吾爱汝师翰墨迹，独溯北朝古质体。岂知精苦突寻常，信是钻盘直透底。古今事事顺人情，未见二王果若此。司直擎拳冯两撮，（张从申擎拳握笔，冯侃两指提管。）韩五李三亦异旨。（韩方明五指包管，李少卿三指提管。）要之书家止在书，毛颖自是任人使。多闻择善圣所教，少见生怪俗之鄙。学古未可一路求，论字须识笔外意。汝于此浅当勉旃，右军固教执笔使。”清真瘦硬，前无古人，而起句稍直。

二六○、子贞《辰龙关遇雨》句云：“山外忽见天，天外复见山。山天不相让，矗作辰龙关。北不见秦洞，南不见溪蛮。管以数尺地，俨若内外闲。石壁讶斗绝，秋天凛其颜。”《乱水》句云：“乱水无正流，乱山无正峰。直立侧立石，横生倒生松。”又云：“群山不得路，奔腾趋古驿。到门又不入，衤能衤戴如荒客。”《舆夫》句云：“舆夫生山中，山力聚两股。加以两绠牢，有似傅翼虎。”皆五古中之盘硬似石者。

二六一、晚清诗家，多为宋人一派。七律尚清新而不求雄伟，所以矫明七子空廓之病。其冥搜造微之作，良足餍心。而七律沈雄伟丽之观，遂不复见。子贞亦不免此病，然亦有一二矫健浑雄者。《元象》云：“仰睇高峰俯瞰川，鸟飞猿渡共盘旋。石根水怒水根石，天外山惊山外天。形色千章乱昏画，虚空一气作云烟。厌观人世间情景，元象来窥太始前。”《宁羌州》云：“回首终南尚郁苍，鞭丝帽影已新霜。邮亭尚记金牛峡，部落空传白马羌。漾水两源偏共岭，蜀山万点此分疆。近城复见平川景，衰柳晴悬落日黄。”《李云生诗来，招我再往嘉州，余方山峨眉下山，欲游瓦屋次韵奉报》云：“山气真从脚底生，到高寒处万僧惊。有缘灯佛谁应羡，满指星辰不可名。西极昆仑方右顾，中原郡县尽东倾。此身大有飘然想，何必凌云羡长卿。”此外清新俊逸之句，如《石遗室诗话》所举者，则数之不尽矣。

二六二、余前录沈希干诸人《今子夜歌》，顷见夏丈剑丞亦有斯制，亟录之：“侬欢各天涯，莫道别离苦。虽云不相见，朝朝帖耳语。”“思欢隔欢面，情不绝如线。侬唇帖欢耳，闻声不相见。”“欢有手携镜，照侬双颊朱。却道绮罗色，不如玉肌肤。”“愿欢为画工，为侬写腰身。侬当谢罗绮，为欢小横陈。”“奇欢一曲歌，历历珠走盘。随欢肠轮转，一转千百旋。”“欢球与侬球，如梭掷来往。何物著中心？分明结情网。”“一机牵众车，不如驶一船。郎情比鞲鞴，侬是郎所专。”“情如油挥散，之轮自动。共郎驰一车，郎迎复郎送。”“共欢翔空游，共欢潜水居。翔有比翼鸟，潜有比目鱼。”

二六三、同门黄君兆裳，今春一面忽忽，末及深谈。别去以七律数章奇示，则皆悲婉如黄仲则，所谓满纸秋声者。录其二首：《秋夜》云：“愁绪萦怀赖酒浇，那堪秋夜倍无聊。山容病骨同消瘦，灯影羁魂共寂寥。负笈何曾忄互兀兀，寄书应自怅迢迢。伤心碧海青天月，一角危楼且弄箫。”《将去都门》云：“都门于我总无缘，两度来游不半年。此日又将怀刺去，当时何苦为名牵。伤心亲老居人下，转眼秋归在客先。无奈囊空兼阻雨，凄凄旅舍尚留连。”五、六用唐人而变其意。《丙子元旦大雪》诗，有“粉饰徒劳庆太平”句，亦佳。

二六四、清代嘉兴有三大诗人：竹、石、乙庵，鼎立于三百年中。瑗仲于三家外，亟称吾家ぅ石先生之作。先生所著有《闽游》、《澄观》、《定庐》、《刻楮》、《旅逸小稿》诸集，旧刻止《刻楮》、《旅逸》两种，《闽游》、《定庐》两集，则近岁始刊行。其诗清新涩奥，不作犹人语。嘉道间诗风卑靡，ぅ石独为宛陵、山谷于举世不为之日，宁非豪杰之士？同光以后，宋派盛行，未始非石、ぅ石，有以启其先巳。

二六五、ぅ石《闽游集》二卷，为嘉庆辛酉以前，幼年从宦自京入闽之作。刻画山水，别具仙心，七绝尤妙。录其《雨中虹桥泛舟族父东堂先生同作》六绝句之二云：“湖风摇曳看云兴，一纸轻阴画不能。斜日不来苔磴赤，坐茅人语挂渔罾。”“胜概千年访蜀冈，醉翁不见独相羊。山头雨歇一蝉语，漠漠野花摇夕阳。”《山行》二绝云：“雨丝吹暝湿微茫，松径连天一发长。决起舆前双白鹭，冲烟先我入斜阳。”“浓翠天开识午晴，俄闻淅沥响帘旌。清泉百道竹千个，并作四山风雨声。”《步大竿岭》云：“舍舆徒步上层冈，左右琅雁骛行。一阵飘萧风叶响，碧云如絮湿衣裳。”《江山道中重午》云：“千里归来节候殊，入山未佩虎神符。江郎欲雨林烟暗，数点朱樱照客途。”自然深秀，宋人高境。《建阳溪合晚眺》联句云：“四围烟霭出山城，（昆山顾有谷笠帆）无数峰峦笑晚晴。树影黏天江一发，（仪吉）溪光抱岸屋三楹。人如鸟借乔柯宿，（有谷）塔与山争夕照明。水枕新凉聊取适，（仪吉）渡头明日板桥成。（有谷）”好句如绘，“晴”韵尤特绝。


二六六、《定庐集》为嘉庆庚辰至道光己丑十年之作，诸贞壮（宗元）得诸市摊，因而传刻者。其诗清新淡逸，谐之以情韵。七律如《七月二十日书感》云：“眨眼惊心七七期，百年世事岂胜悲。燐飞古寺出游夜，泪尽秋灯无寐时。刀尺新凉纷小妇，简编残字泣孤儿。定斋白发三千里，倘有魂归慰母慈。（十六日移柩于长椿寺后寮，定斋见南湖集。）”《八月十五日病起书》云：“危疾中宵兀自惊，起来万虑一空明。秋心哀乐教风扫，道眼荣枯与水平。簿领但充青史读，书图如待白云生。老须几两登山屐，漫想烟霞悦性情。（野云、兰雪约为西山之游。”）《重写哀》四首之二云：“京邸奉亲才七载，悲欢历历此房栊。种花娱晚听春雨，候药惊心坐晓风。故镜未移悲罔极，灵幡重上恨何穷。临危尚忆先姑语，不得扶持末路同。”“衔悲善病已难胜，百事如何一手凭。晓课丹铅纷拥案，夜声刀尺静依灯。蔗生均爱中无强，藿食长甘晚更能。儿女他年谁报答？绕床空是泪横膺。”《次韵玉水五月二十一日作，玉水以壬申五月二十一日出戍，明年是日悼亡》云：“哀逝同声叹雨阴，怜君西走塞垣深。征衣万里缝无恙，闺讯逾年病不斟。破梦莫成生死别，观空何恨去来今。人间喑意须臾事，且逐风荷一散襟。”《雏孙》云：“雏孙四岁周三岁，眉宇疏清颊映红。见客爱将诗作问，入祠自翔拜能工。眼看程课随诸叔，心冀聪明跨若翁。下学未妨仍剧戏，替携竹马闹春风。”《白莲》云：“凌波独立渺倾城，翠径低迷惜蕙蘅。双桨乍迎明月上，一奁遥倚晚烟明。水云香影空无际，鸥鹭因依淡有情。却怅红衣渐零落，凉宵还共露盘擎。”七绝《樊川诗意图野云作》二绝句云：“几年游览滞他州，阴壑凉云动早秋。湛湛长江无倚薄，美人楼上指扁舟。”“离心知不恼瞿昙，乡梦依依旧径谙。落日朱栏何处倚？雁声如橹下淮南。”殊觉有情致，不专以枯笔写松者。

二六七、《刻楮集》诗，衎石庚寅、辛卯、壬辰二年中之作。五古如《七月十六夜作》云：“风雨夏秋交，炎凉迭为柄。连宵豁昏雾，适我乘月兴。高瞻玉宇深，小伫微云净。蔼蔼帷幌通，离离筒桂映。斜汉欲侵轮，中宵尚悬镜。维时火西流，肃肃霜气劲。谢琴久怀人，枚《发》方已病。风音雁高翔，草语蛩杂应。早计念深闺，机声动寒檠。”《秋雨偶然作》云：“达士感秋风，愁人畏秋雨。屡夕梦故人，恻恻相慰语。其声连哀蛩，落叶杂凄楚。觉来听残更，归魂响林莽。辗转意渐平，清味回千古。乃知凉风佳，赖尔涤肺腑。稍稍动邻钟，饥鸟啄檐曙。著屐杏村来，相从话农圃。”“古人去已远，风采讬简编。所讬良可危，至喻闻轮扁。深思出款却，历历宛在前。事外观所尚，遗音若相宣。青山骨任朽，神理终绵绵。长风知兰芬，烈火知玉坚。贞居守穷巷，迹绝无炊烟。沉沉秋雨中，此意谁当传？”《春郊放牧》云：“春风绿无际，适性任所之。本非别家牛，不离此山陂。牛前我则见，我后牛不知。”《读黎二樵诗》云：“黎简生盛世，独抱古忧患。乍屼胸中山，神工日凿铲。到京一宿去，老死不期宦。心孤荡江海，家饿卖林磵。好色好山水，身掷烟露幻。万言立纸上，雪明倚天剑。富贵工俳词，相视孰鹏鷃？”俱北宋高境。长古如《窖之水行》、《王孝子诗》，俱脱胎汉魏而变其貌。又如《三月八日复入法源寺赠普照兄》句云：“菩萨大威力，自摄一心耳。檀施彼众生，摄心在家裹。心心还其家，还家乐如是。我思虚空中，何者可议拟？人间一大事，搬柴与挑水。一堕生死见，如何出生死？有药即有病，天马不受箠。”《朱野云憩心斋次姚中丞韵》句云：“安禅不落空，真得非强制。放心以为达，南辕适北蓟。用心不得休，秋成竭夏税。”又云：“将心去觅心，幻影空较计。役物为物役，天职惧凌替。”俱通禅理，伺味外味。

三六八、衎石七古，力追宋人，能合宛陵、双井二家之长。《刻楮集》中如《裴山兄山水长卷，嘉庆戊午秋自蜀之粤西学使任，江行舟中作，见女德容乞诗》云：“蜀山如龙蜿以舒，抱江入腹荆门趋。纚连特起各殊状，凌崖险绝悬城郛。岂知潺雪浪千尺底，纟完风一叶飘鸥凫。是时杪秋登成都，沿江置驿通夔巫。天寒潦尽滩露脊，空冷峡夜猿吟孤。怀坡悼谷渺千载，诗心郁勃形诸图。桂林归来任益重，整齐风俗烦驰驱。太行中条西揽辔，复跨岭崤浮湘湖。好山当前意不属，穷檐蒿日忙朝晡。偶然走笔应客请，咫尺万里无须臾。犹有清凉五山染苍翠，寸忱自竭登金铺。（辛未春，兄写《五台山图》进御行在。）人间寻丈之卷那再得，弱女宝之二纪逾。汤汤磊磊出胸膈，白云在天如可呼。白云在天如可呼，使我泪眼看模糊。呜呼此笔人间无！”《李笑翁歌》云：“市中有人儒非儒，长裘破帽来徐徐。与语不答笑矣乎。大笑天风吹笙竽，小笑碧窗语喁于。长笑累累如贯珠，短笑掩口而卢胡。元元之苗名则无，女子识康康非夫。名以笑翁众所呼，千年士龙调不孤。往者跨马崤函逾，苍莽不辨秦汉都。八川沿览拾碔砆，囊盛之归压马。时拈一片石久枯，细看脉络嗅体肤。一笑此中有蓬壶，九门荡荡空无徒。朝出谁访南邻朱，暮出谁访南邻朱。走入树林数（上声）几株，踏沙借草欢鸟乌，久久不知寒日徂。少尝诵书老亡逋，忽话百源谈慈湖。断续古影空中摹，常日晏坐守绳枢。其容有睟其衡盱，对之人人心怡愉。满堂大乐无向隅，绝倒包老嬉唐衢。笑之益人有是夫！我歌笑翁歌其粗，翁以笑名良区区。”次首一结最妙。律句如“长蛟骨立古梅劲，饥鹤声穿山月高。”“白云涧道吟舟远，古月村林酒价高。”“旧梦湖山如画本，侧身天地几诗豪？”“调琴政美须传谱，扛鼎文雄却畏名。”“游禽宿蕊衔红雨，乳犬晴阑卧绿云。”“在路更怜儿女累，看山那慰别离心。”“松声涧影时喧寂，砚沼琴台意往还。”俱宋人胜境。《题宝真斋法书赞绝句》五十首，淹雅可诵。

二六九、《旅逸小稿》乃衎石壬辰出都，癸巳薄游岭表，舟车羁旅之作，写景之作最多且工。长古如《明湖纪游同沈台簪大令吴梅岑孝廉》、《宝应道中舟再破》、《晨游峡山飞来寺》等，皆佳。短篇如《独游五龙潭》云：“兴言城西泉，趵突此其两。р仑潜既深，喷喝沫复上。映桥悬小绅，络石厉清响。喧闻境转寂，阴閟神益爽。江南迟归思，历下休尘鞅。时为亭观游，值此山泉赏。雨行无与共，禽语晚天朗。镌珉玩壁间，风叶一俯仰。沦漪聊酌今，巨构谁念曩？（潭为唐翼国公故宅。〗”《滩行》云：“灵胥所不到，余怒犹震鼓。艑郎气何雄？高唱踏风雨。脱尔雁声间，冲烟下柔橹。”《泊湖镇》云：“黄花娟娟媚白石，十十五五冈阜赤。亭亭孤塔立当窗，塔顶回翔鹤一只。残梅弥岸春雾阴，维舟日暮愁人心。不知何处龙邱隐，清皎浅流日夜深。”《过弹子矶不得泊》云：“浈江月生帆影卧，倚舷晚饭青山过。翠壁有光惊入座，林窦嵚崟泄云破。长年云是弹子矶，伫想玉女开双扉。快帆欲挟青山飞，却访山中待早归。”律句如“千佛山光村店绿，初冬天风午风晴。”“井泉不受闲题品，木石长含古性情。”“小车隔陇见帆影，连舍对湖来犬声。”“稍急野风枯柳拜，渐沉山翠夕阳平。”“人家带树依山半，岳气为云堕马前。”“沙原遇雨偏无潦，林舍生烟似有山。”“投石乱流喧数驿，积霜连岸千灯。”“映日鱼跳松岸水，随风蝶乱菜畦烟。”“溪烟翠塞疑无路，册寺红开喜乍晴。“夜步云端携稚子，寒凭松顶俯中原。”绝句《山行晚憩》云：“雪飞磵道远还分，晚色溪山化云。小憩茅亭松竹暗，烟巢犹有一禽闻。”《萧枚生寄庐灯影图》云：“奇士清裁遇合疏，旷观天地一蘧庐。海南风雾江南雨，但映寒灯自著书。”俱清劲逼宋人。尘土之气，洗炼殆尽。李爱伯《日记》谓其斧凿痕太多，未能名家，非确论也。

二七○、丙子夏，石遗老人与金松岑先生联袂作蜀游。借舟车航空之利便，五月十五日自沪启程，六月十八日回苏，往返才月余。石老以八十余高龄，跋涉万里，振衣千仞，有《蜀游诗》三十首，读之可当卧游。今录七首于此。《自夔门至夏府》云：“西来三峡首瞿塘，气势雄奇不可当。两扇夔门绝飞走，一堆滟几低昂。翠微楼坐千家满，白帝城随八阵亡。作赋景纯堪结束，江山无力更恢张。”《武侯祠》云：“赤壁鏖兵计不成，三分割据问谁能？公然帝蜀陈承祚，慨想吞吴杜少陵。鱼水君臣微缺憾，关张兄弟自飞腾。苟全性命真难事，绵竹捐驱足拊膺。”《薛涛井》云：“万里桥边渺故庐，晚来何处易华裾？虽无门巷枇把树，饶有亭台水竹居。濯锦江流犹旖旎，浣花笺纸比何如？而今幕府多闺媛，可胜当年老校书？”《过工部草堂戏作》云：“浣花溪接百花潭，草堂寺中有诗龛。诗龛之前何所有？纵横健儿卧僵蚕。将毋先生负兵略，愿与士卒同苦甘？亲如父兄效仆射，不嫌榻畔鼾声酣。将毋带甲满天地，渔翁信宿聊与参？将毋猛士爱花卿，子璋兵乱独能戡？逐疟险语破鬼胆，髑髅情状喜与谈。不然昔曾忧兵入，而此臭味胡能堪？颇疑车战房次律，先生左袒曾再三。前身此辈陈涛血，梦中冤苦诉喃喃。先生英灵或远引，早下三峡趋江南。”《与尧生会宿于乌尤寺，别二十有五年矣》云：“与君一别从旧京，君归山中掩柴荆。书言入山无出理，断难相见于此生。我言嘉州非天上，千山万水吾能行。诸侯相见称曰会，申以约誓为莅盟。况君气谊若弟兄，子由美叔有同情。肯如坡颖得会宿，乌尤何必顾彭城？今年决践卅年约，交驰函电劳友朋。（谓蘅诸君）吴船入峡泊万里，篮舆儿子亦兼程。对床四夜忘飘泊，风雨竟作潇潇声。倘非郁结不可解，谁能辛苦求合并？子猷访戴何足道，韩孟会合诗曾成。大峨何妨拖泥去，离堆两字愁闻名。相逢一笑方未已，预恐相送涕纵横。”按松岑丈为余言，四川离堆，俗皆指灌口二郎庙，赵尧生则以乌尤寺当之，此诗所指是也。《灌口离堆口号》云：“堂堂庙食坐离堆，玉垒萧森眼倦开。伟绩居然神禹下，奇才直接五丁来。洞庭万顷成云梦，淮甸三洲莽草莱。安得借君疏凿手，为他吴楚洒沈灾？”《再题山腴巫峡归舟图》云：“西来东去路，同是一归舟。羡汝还乡乐，生余出峡愁。夔巫看不厌，巴焚可重游。此意何人会？惟君与倚楼。”

二七一、石遗松岑二丈同作蜀游，石遗游诗多成于途次，松岑则归后补作，共五十二首，皆镵刻奇伟。兹亦录示一斑。《三峡》云：“一峡复一峡，峡壁高参云。峡浪转滩响，峡石穿滩根。一滩复一滩，滩涨江水浑。舟行夺滩上，恶浪颠尻臀。舵楼看青山，秀异超山群。一峡具一态，峡峡张威神。攒簇千万山，统之三峡尊。魁人负杰气，庄马昌黎文。鼎足立三雄，江上分三军。巨灵额竦切，鬼母肤丑皴。荒谷隐帐殿，高云蒸馏钅贲。长栈耸机橹，仙粟颓仓囷。联如衤任钩边，断若背裂寅。犀祖及犴孙，危崖锐出龈。百磉隆着天，天阊碍日轮。西陵当峡口，峡尽见夔门。巫峡在中央，帝女天所嫔。夔为三峡君，瞿塘险失魂。转柁入瞿塘，滩石手可扪。度峡且为欢，烂漫倾酒樽。”松岑极推三峡之奇，夔门雄绝天下，此诗能状奇险。《巫山十二峰》云：“峡裹风涛雨更酣，仙云灭没护高岚。巫山神女朝天去，遗得双鬟碧玉簪。”《巨型飞机自重庆飞成都口占》句云：“不知我与云谁迅？但见天为发所穷。”《座间答客问》云：“剑门天下壮，夔门天下雄。峨眉天下峻，雪山天下宗。西蜀天下富，井盐天下丰。锦官天下美，我语天下同。”用古诗“鱼戏莲叶间”及杜诗《杜鹃行》格调，而出以变化，妙在一结。记易哭盦有两绝句，亦用此格调。《姑姑筵（主人王晋临，年七十余，烹调为川中第一）》云：“蜀女两角丫，其名曰姑姑。姑也主东道，不办醢与需。觞豆无等威，随手蒸奚凫。旨甘得真味，跨灶压灶奴。咄哉老髯伯，敛袂师姑姑。筵以姑姑多，疑是文君墟。董偃充主庖，奈此两颊胡。得免忘雄雌，问君忍俊无？我行本传食，省郎喜相呼。直造姑姑家，馔美川中无。乱头粗服中，倍觉西施都。沪渎锦江楼，杨姬产巴渝。（杨兰春为蜀将下堂妄，设锦江于沪，鱼羹最美。）闽中可然亭，人言嫩妹殊。（李佩秋甚谀嫩妹，余饮可然亭，未之见。恐年事亦长矣。）在小亦姑姑，何曾变形模。寄声老易牙，慎莫招登徒。”《眉州渡玻璃江登蟆颐山饮老君泉，同何本初大令》云：“峡州虾蟆碚，流液玻璃瓶。眉州玻璃江，照见蟆颐青。虾蟆非俊物，翕辟颐可憎。丑极锺美材，况乃泉石灵。饮泉识其甘，洋溢诗人情。举篙碎玻璃，斜日渔蓑迎。泛舟截江归，眉月今宵晴。”《题乌尤寺》云：“淳淳水晶盘，水面卧苍玉。云笼大佛顶，江鸣大佛足。小孤如织女，乌尤似牛郎。迢迢隔江津，各在水一方。”《清音阁》云：“二溪夹中峰，远自峨顶来。会流双飞桥，势欲相依偎。万石起交距，叫啸声如雷。石亦布其群，牛心为之魁。万古不胜负，但见雪浪颓。杰阁分水交，佛面祥云开。天风吹泠泠，松桧声清哀。和以瀑泉响，寂听容柱颏。远物政复佳，何用声喧豗。思构流杯亭，坐看波萦回。”《九老洞雨》句云：“一雨饱山绿，万园围寺楼。溪深寻虎迹，洞古结猿俦。”《夜闻山雨及瀑布甚壮》句云：“恶雨摧灯焰，狂涛撼寺门。千山成独魇，八表意同昏。”律句足当“清雄”二字。《雨霁下九十九道拐》云：“滑竿度滑磴，千丈临山溪。三步一换向，五步一转蹊。两竿修逾仞，轩后前当低。磴道有滑涩，前后脚则齐。后者向未东，前者复呼西。测彼前丁项，才过后者脐。失足一翻腾，便恐化酱臡。古称卬徕险，尚有端与倪。九十九道拐，奚止七圣迷？百折见康庄，捷步腾駃騠。传语下山人，慎莫胆若鼷。”《滑竿诗恼石遗翁》云：“人坐滑竿习作惰，舁行尽日仰天卧。上坡趾高头在下，头不着枕苦摇播。以手承头臂力尽，戴此巨赘真无那。八一老翁遘此厄，翻羡褙子得安坐。峨眉褙子亦生趣，累箱叠菱高能荷。人蹲架上侈两胯，有似虾蟆升宝座。头鬓雪白强负孩，空惹旁人笑口哆。翁性畏险两不乐，宁使挂杖足跟破。我独竖脊不倒卧，此身略仿箭折。腰妥叠折颏近膝，彼自轩前我立垛。泰山亦有爬山虎，旁行斜上四贴妥。有时左右忽相易，仿佛回帆拽转舵。峨山磴窄难方轨，胡旋便恐碎及踝。伤禽恶弦翁固然，心悸临潼覆车祸。”二诗刻划逼肖，颇不易作。

二七二、松岑蜀游诗与秦游诗合刊一小册，秦游先一年，诗凡三十一首。今录其五古之壮阔者三章。《慈恩寺浮屠》云：“徂景无日夜，急急成千霜。西来访古宫，不识隋与唐。伽蓝几兴废？佛髻长宝芒。塔神天眼观，蚁蛭藏侯王。据关称枭雄，起倒如风狂。唐家科第贵，进士门楣光。放榜集慈恩，名题雁塔旁。走马长安街，赐宴临曲江。簪花美年少，登仕为望郎。姓氏一聚灰，去矣随秕糠。独有岑杜诗，兀兀撑穹苍。古来登塔人，贤愚浩盈仓。举足踏陈迹，昂首览四方。秦城水上低，汉人云中荒。二华捧朝日，玉女司天香。虞舜倘来游，远见双龙翔。巨灵高出手，北斗天浆。法王自敷座，钧天醉为乡。不醉观古今，大劫乌能长？”此诗音节气象，合玄晖、岑、杜为一手。《游南五台呈邵仲辉主席》云：“秦岭多秀峰，高者南五台。步上圣宝泉，翠壁方雄恢。山奇道随峻，危磴梯苍苔。喘汗抵大顶，浩浩风云来。高风卷层云，势若旌旗麾。斯须云入谷，龙象尊峨巍。开轩俯秦岭，阴崖雪皑皑。连峰走波涛，东向去不回。大顶势庄严，雄雄干斗魁。北望长安城，帖帖安尊。清凉势坦夷，近匿无忤猜。许蔡入夏盟，敛手充舆亻台。文殊势轩翥，象设称奇亻亥。一峰载甲胄，诸天屯云雷。灵应势奇谲，石级荒榛埋。常尺五道，五丁不敢锤。舍身最险僻，微闻窟虎豺。汝身倘赘疣，一舍当重孩。诸峰错棋峙，是名南五台。南山塞天地，灵境天所霾。学道爱清修，架构山隐隈。身非采药童，绝壁何缘缒？径绝风云起，关门东向开。入国叩山名，翘举南五台。登巅四无人，列嶂如倾ㄨ。离立自为宗，泰山一徂徕。南山许遍登，勉竭昌黎才。”《华山》云：“帝有白招矩，执铍司天刑。九州雍积高，宅义配岳灵。义刑并义杀，戢暴主五兵。峨峨司寇冠，正色立帝庭。でで巨灵掌，关河平可擎。开关了中原，设险思藩屏。金神握枢机，巨刃当发硎。华惟我族表，秋获享厥成。（《白虎通：华之为言，获也。）望秩觐西侯，王母仙云停。钧天奏广乐，帝醉不复醒。弱肉容强咀，百祀刊典型。亚反诅楚，鹑首遂锡赢。岳神终正直，昂首睇青冥。一朝喜我来，莲花吹细馨。玉女搴鬟笑，苍龙弛背迎。崩崖绾铁索，技若鼯与犭生。澄潭浸列宿，高峰堕雁翎。独有井公台，博局声丁丁。雄王雌霸意，急劫何年平？希夷堕驴归，卧待秋月明。吾祖司金天，天清地则宁。旋转昆仑枢，撼动招摇星。二华翼帝座，举手扶其倾。琐琐列洞府，五岳无真形。吴山假岳号，周秦西宅京。礼非唐虞故，数典须正名。吾当依岳居，卜宅青柯坪。登巅一长啸，会见黄河清。”此首可上追石笥山房。松岑好游，足迹遍禹域名山，未游者惟武夷、嵩高及桂林诸山耳。

复八、梁众异（鸿志）诗独标名隽，在闽派中为钜手。见余《梦苕盦诗》，极口扬挹。前辈爱才之意可感也。顷在[C043]恙所，见其近作天台雁荡纪游诗，多善状光景者，录数首于此。《中折瀑》云：“圆嶂如覆盂，上以天为窗。一潭贮其内，镜影涵天光。飞泉倒瓶水，泻入潭中央。有如千珠，韵以万籁簧。何人弄狡桧，花雨沾我裳。举头不见瀑，映日成虹梁。”《石门潭（蒋叔南自沈处）》云：“水色不厌绿，此潭兼绿净。束之以两山，波澄湍不竞。无言阅人鬓，闵默见水性。绿波如静女，白发与相映。蒋侯泉下人，平日酒为命。自沈真独醒，灵均吾所敬。”《显胜门》云：“两峰如排衙，鞠躬自门入。循屋勃行，石势真刻。飞湫空际来，界破青山色。嗟我尘上人，置身水精域。雨来磴愈滑，四顾天如墨。胜处失题名，章笑苏轼。”《散水岩》云：”惊人马家岭跋涉非所嫌。舆行五十里，酬我散水岩。披拂固多态，清绮还相兼。何来长鬣人，风际飘霜髯。我今久平视，老眼殊不廉。泉流自骀宕，客意终清严。”《大雨自西石梁至大龙湫》云：“昨游晴朗今不复，急雨千岩云万族。珠玑织作笋舆帘，襟上泉流发如沐。石梁之瀑势虽武，似较前游差畏缩。斩新亭子不知名，眼界殊宽人意足。龙湫宴坐旧有亭，位置虽佳今久覆。一楼龙壑亦初成，苦恨深檐蔽人目。（西石梁新筑亭子，看泉最佳。大龙湫宴坐亭久圮，新筑一楼曰龙壑，殊不宜眺望也。）看山所得各深浅，论事何须争雅俗。我衣燥湿已全忘，自拄枯藤且观瀑。”《绍兴》云：“鸣蛙不怒水声哀，越国山川少霸才。欲上稽山呼二朗，酒魂随我渡江来。（张宗观朗屋、朱士稚朗诣号山阴二朗。”）俱有简淡风致。

复九、今夏为国专纪念册撰《十五年来之诗学》一文，中论近日闽派诗人后起之彦，极推黄公渚。既而叶长青以其同门闽侯曾履川（克）新刻《涵负楼诗》八卷相示，则才力横恣，出公渚上，而精微深秀不逮。履川出桐城吴北江先生门下，已复问诗于散原、石遗二公。其祈向所在，似不外肯堂、散原二家。古体全学肯堂，差能具体，近体则以范陈树骨，参以异派之长，与近代闽派诗人龋ǘ绝异。北江序其诗，称为并世诗家，莫有能俪，奖借未免溢量，要为未易才矣。集中多长篇大作，不以一二语标名隽。五古如《哭畏庐先生》三首，《昀谷先生挽诗》三首，皆可谓不负其题。余如《秋怀》句云：“郊原霜露积，群卉失芳润。商飙何来，万马疑突阵。所惜岁寒姿，凌厉独与竞。刚肠难为热，余灰亦向烬。焉知烈士胸，犹可六合孕。系兹将断发，及此未斑鬓。”又句云：“登临空掩涕，绝叹山川美。秋江澄落日，巫峰凝暮紫。归梦堕层波，意逐孤舟驶。平生轮囷抱，掬水拟一洗。岂意日月光，终晦层雾裹。诗成愤未宣，余意欲裂纸。”《李归川别三年矣，顷至，自闽奔其族祖星冶先生丧，行将归娶，赠诗二章将意》句云：“暂离每致思，提心常在口。倘令终日对，谁能长相守。所以超世士，分道踔七有。劫后一相携，弥知别味厚。”佳处多类是。其《秋岳南游初稿有游鼓山用十贿全韵一首，因次其韵，以论骈散之原箴末学之陋，兼明所守焉》一长五古，凡六十韵，可谓沈酣骋雄怪矣。然其大篇，往往遇事恢张，不免客气假象。如《表叔祖郭匏庵先生见余所为其弟妇寿序，招入垫园诗社，赋呈四章，兼示同社诸公》句云：“千态与回旋，万象恣吞吐。冥搜极造化，百灵相尔汝。”又句云：“千圣开我思，万灵纳我腹。肝膈斗礻必怪，百灵忽夜哭。”千态、万象、百灵、千圣等字，偶一用之，原非不可，若借此铺张门面，摇笔即来，如以上所举，则特肤廓可厌，且犯重复之病矣。七古如《上散原先生六百三十字、读北江先生近诗，次风字均，为长韵奉呈四百二十字》，皆才力雄富，而有词浮于意之病，然以吓余子有余矣。今录其《涵负楼用山谷松风阁诗均》全首云：“腹能汇海纳百川，足无立地插一椽。欲登狼胥勒燕然，提兵瀚海知何年。羲皇邈矣思葛天，焦桐神往薰风纟玄。纷纷四海饮狂泉，扶持舜禹徒为贤。万灵风雨集几筵，黄河白日孤光县。我来一笑坐青毡，眼看奔瀑鸣潺。断霞幽涧山花妍，落英垂露堪粥饣。苍茫六合迷烽烟，安能啸傲栖林泉？何必风云腾我前，楼头昼护蛟龙眠。一声破壁云雷缠，尘几世网不吾挛。干坤甯待重斡旋。”昔吴挚甫尝论山谷七古，推《松风阁》为第一，气象高邈，杳然难攀，而以范肯堂《天津问津书院次松风阁韵》一首，可追而与之并。今履川此诗，又可以追配肯堂矣。以外奇语大句，数之不尽。七律如《送陈曾游学巴黎》句云：“衡湘閟怪数千载，发越斯人亦一奇。蹴踏沧溟成独往，沈冥风雨欲安之。”《咏蝉》句云：“岂谓居高声自远，终知志挈饱何求。一鸣莫起沈沈梦，万象都归寂寂秋。”《送鸿铭先生东渡》句云：“邦家如毁鬓如丝，虞夏黄农梦与期。东海忍携衰病往，西山尽有涕浃垂。”又句云：“疾风能发轩辕梦，一卷纵横广学篇。百国宝书恣开阖，九流异说睨推迁。”凡此皆规摹肯堂，面目逼肖者。至如《次韵通庵豁蒙楼》句云：“寒吹千林声别恨，残阳一道影酡颜。”“声”“影”二字作虚用，盖本于散原“松枝影瓦龙留爪，竹籁声窗鼠弄髭”二句来。《答伯鹰》句云：“游心自运鲲鹏海，呵气徐嘘蠛蠓天”，亦学散原，有迹可寻。绝句似非作者所措意，然亦有佳者。《凉梦》云：“凉梦初回倦眼横，孤蹬残夜耿犹明。愁心万转浑无着，忍乱霜天晓角声。”亦宋人高境。

复一○、履川《昀谷先生挽诗》第二首，述及杨昀谷（增荦）论诗语，可当诗话一则，今录之：“燕居吾何营，就公每论诗。公诗有师法，所说浩无涯。极推栗里翁，冲淡含天倪。独鄙谓杜公，名胡经天垂。问及近代作，一一诋厥疵。海藏气味别，沧趣工矜持。[C043]错余悱恻，散原缛文词。下逮樊易作，淫哇何卑卑。陶公信淡泊，中蕴亡国悲。至淡郁至痛，所造多雄奇。杜诗含元气，巍然百代规。忠爱所愤发，诵之横涕Д。大范挺胜清，忧乱多苦词。能兼坡谷长，陈郑同驱驰。公诗吾夙好，公说稍滋疑。”以下尚有数韵，不涉论诗，略去不录。昀谷论近人数语，虽稍苛，却公道。履川以陶公所造多雄奇，此论过高。陶公虽蕴亡国之痛，然发于诗者，温邃自掩其迹，不得目为雄奇也。

二七三、虞山汪应铨，字杜林，康熙戊戌进士，殿试第一人及第。未散馆，即擢庶子，盖异数也。雍正元年罢官家居。著有《容安斋诗集》。殁后，其门人卢见曾为刻成八卷行世。板藏铁琴铜剑楼，遭兵燹有缺板。草稿四册，藏其族裔汪鹤皋处。瞿氏属从草稿钞补，但刻本目录所有之诗，而草稿缺十之二，卒无从补之。三年前，鹤皋之从孙启东，闻庞翊霄新得《容安斋集》初印本，假归印抄二十五页，俾瞿氏补刻，以复旧观。启东复假草稿核对，凡未刻之诗，汇录成册，题曰《容安斋集外诗》，交图书馆庋藏。兹从集外诗摘出。《西湖泛舟》云：“漫追渔钓出晴湖，五月风光媚┺蒲。新雨野阴浓似染，晚烟山色淡如无。橹声破梦仍余困，酒气薰人旋欲苏。醉裹不知城堑黑，绿汀白雨冷鱼凫。”饶有画意。“雨”字复。《与张野航连床宵话》云：“梅花树下正相思，欲半开时奇一枝。纸帐竹香绕屋，共君话旧写新诗。”《夜雨》云：“每闻夜雨即沉吟，岂为思多不自禁。合眼也知寻住处，总应不是昔时心。”《池上》云：“幽闲池馆抵山村，小树梅花白板门。多事断云穿缺月，遣人惆怅立黄昏。”小诗亦有情韵。《雪夜扬州作》云：“紫陌空沾十丈尘，红楼谁借一分春？酸风虐雪扬川路，鹤背龙头自有人。（东涧赠扬州汪景谟诗：‘少年曾拟龙头客，此日真成鹤背人。’”）原评：抑塞中语自快意。《鹦鹉》结联云：“只为能言倾凤鸟，喈不肯下天风。”抱负不凡。《池萍》云：“池萍圆复青，颜色亦可悦。风来飘泊向池隅，小儿掇取旋枯绝。小儿掇取亦何心？世事无端非独今。”亦有寓意。《喜陈大亦韩得解》三联云：“前辈定推真举子，后生应有读书人。”喜字写得酣足，当时推重已如此。世传杜林精命理，未达时已知必大魁。观其“鹤背龙头”之句，抱负可见矣。

二七四、邑人庞次淮（树阶）新刻《束柴病叟诗》两卷，[C043]恙为之序，谓其“五古初学《选》体，律诗规模西昆，去华就实，不专事色相。晚景屯蹇，妻子兄弟死丧殆尽，其心益苦，诗益进。言婉旨切，往往运玉溪之情，摄纳于东野之境”云云。今略录数章于此。《十二月十六夜独步庭中看月有作》云：“圆月在松颠，庭际明积雪。眼前一假山，其势颇突兀。故知明月光，变幻此拳石。石畔梅数枝，疏影入窗隙。万汇荷照临，虚室乃生白。群动既云止，静观斯自得。此境知者稀，疑与尘世隔。恨无素心人，对酒共今夕。”《公园南池观荷，仍用简斋静字均赋呈巽堪并简竹林》云：“诗岂为我祟，俗乃益我病。谁是我医王？赖此万荷柄。蔡侯知言哉，同具元规兴。炎凉恶异态，趋就南池静。投杖憩绿阴，日影几午正。时时来故人，清风肯相赠。往读渔洋诗，爱此中妇镜。梨涡自有情，岂必言淡定。美人颜易衰，好花须少盛。迨及秋风时，一水岂有剩？蔡侯诗本清，于此当发咏。延陵亦解人，他日约买艇。”《寒夜拟东野》云：“乍亲拥肿被，暂疏衰敝裘。一卧即辗转，若与枕相仇。伸足蹴被底，被底夫何尤？心弦如剑鸣，知欲向谁仇？吾仇旋两忘，心王自渴优。忽梦亡者在，欲语不得留。蒙头被面湿，始觉吾泪流。”《无题》云：“玉环巧笑胜名倡，早识琅琊大道王。自喜并刀能剪水，须知荷镜本无光。生涯耻逐弹棋客，憔悴终依傅粉郎。记自仙霞新过岭，浣纱还带荔枝香。”此首似咏张宇霆开府江南兵败北归事。“傅粉郎”指张作霖或张学良，末二句谓孙传芳也。

二七五、汪启东曩年印《山泾草堂诗》，删择谨严。顷又将重刊，削落益多，凡七律非全首工者不存。然删落之中，颇多佳句，为择录于此：“佳节顿增游肪价，新题添入锦囊诗。”“瓦缝苔肥缘积水，灶陉薪湿聚炊烟。”“茶煎亭午能消渴，┺送园丁足解馋。”“丝逢乱处诚难理，瓜到尝时不免分。”“贴地晚蔬干待雨，恋枝霜叶瘦禁风。”“瘦到秋深临水柳，淡如雨后傲霜花。”“江鱼入馔银丝脍，春┺登盘玉指尖。”“竹依墙角雨添色，叶檐牙风作声。”“芭蕉占地添清响，蟋蟀趋时解苦吟。”“长江天堑同舟渡，孤馆秋灯对榻眠。”“量浅怕逢贪醉客，眠昏强作看灯人。”“功名蓬梗浮难定，身世棋枰著未差。”“微虫只向蜗争角，困兽将同虎负。”“春气于花红尚勒，离愁如草绿初生。”“花盖一棚深似巷，溪流九曲活通舟。”皆可当清新二字。

二七六、绍兴诸贞长诗，前于《石遣室诗话》及《近代诗钞》中窥见一斑，以为近代一作手，而颇恨其少。贞长既殁，朱钵文为之董理遗稿，凡七巨册。其友抄得三百十二篇，刊为《大至阁诗》行世。名作如《夜过海藏楼，归纪所语，简太夷并示拔可》、《夜从静安寺道归，过恕斋故居，间恕斋昨日葬西山矣，感纪一篇、四月三日哀迈》诸篇，皆已载《石遣室诗话》中。此外杰构并不多，殊未能餍予所望。近体多于古体，名隽松秀，清神一往，而属对颇疏，是其病也。今摘取若干首于此，凡《近代诗钞》所已选者不复出。《为妇姚营葬于南昌邓家步先茔之次感悼成一篇》云：“临穴犹能一抚棺，离离生死语原难。但期后日同归此，忍说人间百不欢。合眼庭堂记歌笑，伤心先陇伴荒寒。伯伦酒德今谁颂？落日高原荷锸看。”《夜坐示拔可度公》云：“灭烛窗虚见海光，懵腾但以睡为乡。风中巨浸如山立，秋后消宵比昼长。三客复成今日聚，百端难讳少年狂。轻寒疏雨帘垂地，同有南人念北方。（时眷属均在南。”）《同伯严丈味莼园茗坐》云：“车马来稀我到频，日斜廊静见窗尘。眼中过去庄严劫，座上无多磊落人。抵几惟闻谈战事，煮茶随分著闲民。百钱尚可黄炉醉，乱世为儒未足贫。”《散原以庚辛年间诗卷见示感上一律》云：“一卷冬春上冢诗，近嗟节日废归期。忧天泪尽翁垂老，避地人多事可知。宵梦长教恋松桧，余生未分狎蛟螭。朱枯桥近梅家巷，（此二地在南昌城南，先茔在焉。）麦饭无由补我悲。”《儿迈生赋示家人》云：“阿翁尚恋为儿乐，举室相呼喜汝生。待付诗书作年谷，不期愚鲁换公卿。得男虽晚吾何恨，绳祖当如世所称。北发明朝更南忆，高楼灯影有啼声。”《视殡》云：“荒殡远寻来视汝，斜阳已落尚亲人。阖棺遂镝三年泪，了劫终留一聚尘。自诡姓名原可叹，即言生死复何因？分明前病成今谶，不到江亭亦怆神。”《徐州》云：“北望寒云晓不牧，南归今始过徐州。日光将出云奔马，风力初温渚泛鸥。地画中原风尚亻塞，民居山碛气难柔。半生乘障思为法，世论悠悠孰可谋？”《同散原觚庵仁先游云栖还赋一诗》云：“入寺喜闻钟磬声，二翁一客共郊行。竹光飞雨能相待，山势趋江到此平。林壑插天容众绿，涧泉绿径识新晴。此中独背西湖胜，坛席人间未许争。”句云“楼寒留雪意，砧起辨晴声。”“一别秋随人在远，此行天使海无风。””十日尘埃闭亭馆，一年花事有春秋。”“客闲自喻寥天鹤，楼迥惟看度海云。”“入夜车声仍北去，逾淮山势尚南趋。”“能与一山为主客，曾携百感此徘徊。”“各持湖海平时语，自敛风雷定后心。”“林气远青天不暝，湖光微白月初来”等，皆有味。《晨起闻雪甚盛》起句云：“屋后风篁折冻声，我知急雪到天明。”本唐人“隔牖风惊竹，开门雪满山”意，而句法自是宋人。大抵贞长所诣，在浙人中差可肩随俞恪士，而精炼不逮。叶誉虎序其集，乃谓其中岁所作，“转益苍浑，骏骏与散原、映庵诸公并驰”，则疏简精实，尚未可同日语也。

二七七、“荷气净眼色，松风搜发根”，杨云史诗句也，精炼之极。

二七八、阅长乐王又点（允皙）《碧栖诗》一过。又点以词名，出入白石、碧山、玉田间。诗不多，李拔可序称其“初喜贡父排，山谷奥密；积而久之，复肆力于东阿、嘉州。故意境高远，不可一世，是真能以少许抵人千百者。”石遗丈称其“善于审曲面势，笔意力戒凡近。”松岑丈则以为“清隽入逸品，不着意处，正吾辈苦思力索而不能得者。”今从全稿中摘其尤者。《七月十五夜再泛螺江与听水老人同赋》云：“风景依然淡不收，空江十步便知秋。请看去水无留影，莫遣微云在上头。有酒就君先一醉，无诗愧我续兹游。经年世事何从说？借与船唇睡即休。”《旅津寄子仁拔可汉上》云：“中岁逢迎各苦辛，东风吹客不相亲。停杯偶忆多千里，掩卷回看只一身。尚有危楼堪送目，久知芳草欲愁人。当归却是无归处，半顷村田又遇春。”《莆田道中》云：“晴坡软翠媚烟梦，作剧东风孰奈佗？不与春山借颜色，道旁争得见愁娥？”“险中谁着架山楼，地望参差岂自由。涧底长松无一语，茅檐倾水与梳头。”“见山失喜入山愁，上水喧呼下水讴。世上人情难强会，隔烟啼鸟又何求？”“岚气经时雨易成，解衣道左有初莺。何当载得胡琴手，来写山舂一两声？”《友人招饮酒肆座有歌者》云：“可是吴娘旧日颜？曲中用意怨关山。江南百事堪肠断，不在潇潇细雨间。”“春来曾逐红裙醉，岁晏惟思引被眠。三百日中已如此，更堪人世有明年。”《十一月晦日渡江》云：“经旬卧起似无情，扫地焚香旋复行。忽悟见心非世法，出门一笑大江横。（山谷句。）”“对影分明一老翁，夕阳流水淡如空。陂塘群鸭尤情浅，商量寒芦要北风。”《戏作誉蚊诗》云：“炎方有微虫，众口交詈毁。惟予曰不然，此物甚可喜。儒生习昼寝，荒坠志业始。嗡然下嘬之，左右立监史。日中各有事，不出使徐理。黄昏独无畏，结阵压重垒。金鼓以作气，暗袭勇夫耻。朱门盛卫设，扇拂交帱几。南山伐蒿艾，薰灼涸人髓。此曹吝躯血，不舍以至死。汝前忽复回，意若示轻鄙。幸能忍须臾，卑飞过贫里。贪财复惜命，今古情尽尔。汝持身作注，得尺甘丧咫。一饱细可怜，道固不欺诡。君看夸夺徒，仁义日挂齿。”《郑无辩约看豹屏山红叶》云：“日日闲行似有诗，沿村傍郭返迟迟。只愁岁晏无高意，不识山寒有别姿。眼净未妨亲晚绚，霜清更与永幽期。乡园半亩关人处，摇落芙蓉正尔思。”《旧买盆梅二株，秋后寻之不得，怅作》云：“蓬门拥髻正宣娇，错放婵娟影已遥。篱下鹤孤犹自可，尊前人老孰无聊？即云道眼须清净，无奈冬心太寂寥。住世坚牢更何物，本来身亦是芭蕉。”“今春客肪载花归，载得花归叶已肥。未及再开教失主，每回略忆欲沾衣。物微所叹人情恶，岁晏从知老愿违。断却明年惆怅种，绿枝黄实雨霏霏。”《梅花》云：“茅屋苍苔岂有春，然曾不步逡巡。自家沦落犹难管，只管吹香与路人。”《于役书见》云：“几树萧条远见天，一溪寒冷自生烟。惠崇校ò无人买，挂在荒村不计年。”如食橄榄，味有回甘。

二七九、吾乡邵青门（陵）布衣，以诗名康熙间。未有刻本。邑人有传抄者，金丈叔远、汪丈启东皆见之。今钞本不知流落何所矣。金丈记其“几卷残书闲岁月，数竿修竹冷乡邻”一联，汪丈记其“新糊窗纸亮于纱”七字，皆妙。

二八○、[C043]恙于今春再游黄山，遇大雾，留滞狮子林五日，方霁，由松谷出山。凡所经行，作《后黄山杂诗》十六首，今录其八，可与《前黄山杂诗》比观之。其一云：“东循胜境坊，避实趋侧面。譬如赏奇文，百读亦不厌。兰蕙采荒径，舆伯充蛰见。相原位云谷，世业从兹断。一呷云雾茶，山外万物贱。”其二云：“始信方晚晴，弥天起阴雾。混沌疑未分，七圣尽迷路。一往心不悔，静疗烟霞痼。木床诉云占，香积糜草具。活埋殊不恶，此意为谁吐？”其五云：“久雾山病湿，宁静待其退。山风祛夙疾，力弱助阴晦。得隙赴西海，远树倏明昧。姑待忽爽朗，Σ难置喙。山灵不我弃，露面颇心悔。（坐西海门磐石，雾忽开，石┺林立，奇奥莫名，转瞬雾茫然复失。）人事胡不然？诡幻同此态。倘用佛眼观，明昧俱无碍。”其六云：“丛薄润昏雾，满山叫珍禽。茫昧辨此声，钧乐渺难寻。一鸟扣铜鼓，众鸟调百音。不憎凡俗调，隔雾和鸣琴。于焉悟天籁，雕断伤璞金。可怜秦吉了，学语失本心。”其七云：“长绳缒百尺，下窥散花乌。草花尚无名，何知群芳谱。元气克自保，一泄招外侮。有如孩提童，生末出门户。幽晦日不到，ㄍ谷未足数，松石自高致，从不识斤斧。与世相间隔，岁月轩浮古。”其十一云：“松谷明宗师，朴野且勿晒。出家复穷忙，烘茶炙毛┺。（松谷游踪罕至，香积全恃茶笋。）止渴煮白汤，（松谷新茶，无色而味韵。）如饥遇急赈。向晚拣一榻，山房翠平准。”其十二云：“油潭与油榨，北山标异致。<谷含><谷牙>蓄深碧，活活玻璃翠。一亭立突兀，观瀑此其至。我愿枕顽石，水声净胸次。”其十三云：“松谷五龙潭，分采幻方位。非水失本性，外境蕴虚伪。山洪未入潭，潭亦无名类。二者相粘着，名相互为累。持此质老僧，老僧靳开示。五龙听经归，各各失所自。”大[C043]恙后期诗作，力趋简淡，颇有枯笔写松之妙。

复一一、前录[C043]恙《黄山杂诗》，以为工于刻画，顷见邵潭秋（祖平）《黄山纪游诗》十章，雕肝镂肾，尤为卓异。潭秋为近日江西诗人后起之彦，有《培风楼诗存》，散原石遗皆称许之。前岁茹经堂落成时，曾忽忽一面未及深谈。亟录此诗，阅者可取[C043]恙所作互参之。《由汤口入山濯朱砂泉》云：“前海具佛境，庄伟众所谙。汤口扌舍筏登，发心同初参。就麓得温泉，方池暖镜涵。蒸腾百釜熟，泡沸万玑含。阴阳信为炭，汤火殊可探。煮石石光澜，炊云云影骖。神奇致用溥，浴德医愚惭。稍稍红雾集，蠕蠕沾青岚。”《居士林》云：“两山开诀荡，桃花与紫云。（皆峰名）桃花散诸天，紫云独。泉响交鸣佩，柏香静妥魂。于兹安床几，何须炷炉薰。新识林主人，茗馔奉殷勤。咨予看山路，未至气已吞。朝蹑云海涛，夜摘星辰群。浇胸冷翠光，满耳天鸡呻。十丈瘗雪松，排立排帝阍。后凋节不移，见晚情弥亲。裹粮自兹始，茧足即奇勋。”《慈光寺登文殊院道中》云：“鸣篌韵午溪，入山路犹浅。慈光一仰面，峰高壑弥显。天都嶷头角，莲壁开籀篆。（莲花峰皴法甚奇）窈深云门，宿雾尚舒卷。一径趋天门，石势很欲。立铁五百尺，空出云栈。勇贯兜甲破，猛搏生罢脔。馋舌蛮君摇，玄鬼伯眄。何念阎罗壁，面对始惊喘。缒幽下岩沟，嫠面逼雄。巨崖学空游，如冕亦如辇。赌掷恣一决，项釜纪侯。蛙窦扪暗趋，狼跋胡自践。翻腾学狙攫，匍匐终电勉。一线漾天光，桥危翥仙趼。蛇行文殊洞，方庆松招展。历险吾已熟，兹途特生撰。僧堂坐愕眙，柏发换衰胡。”《文殊台观云海》云：“兆云夺路走岩隙，万山弥漫坐超忽。补松填缸颇必平，地藏海藏合而一。我观黄山大云海，金支翠蕤开旭日。有情峦岫戏云端，尽逐怪魅归穷发。天都苍髯尚童心，贪看莲姿痴秉笏。莲华娥娥妆新，玉胸菽乳香浮溢。莲蕊娇女睑霞红，低著练裙仍蔽膝。惟有狮峰道最尊，严拱天门谨密勿。吁嗟下界隔烟雾，宜阳聚甲营私实。茧丝囷民孰保障，风尘Е洞戕同室。若木坐大根株蟠，头角乖龙真突兀。我愿群峰化作辔，尽拔松林马发。东行蹴踏蚁垤平，凯旋悉返尧封失。书生积愤高嵯峨，但恐此志终萧瑟。天上人间事岂同，云中尚警轩辕跸。”《连花峰绝顶遇雾》云：“昔有吴龙翰，好游更好奇。登陟莲花峰，三日断铺糜。从者无人色，清狂赋歌诗。我下文殊院，正值云海驰。云中千菡萏，一一含风漪。忽见真芙蓉，玉京振威仪。萼跗上参天，茄叶远离披。晓行藕船间，晡及莲房围。一身如游蚁，焉能辨东西。惜哉无所见，雾腾蒸炊。俯视但一气，鸿浩难挥。天风十荡氵，海水成群飞。蚩尤力排，正夺轩辕旗。何当霁虹开，万里还尧畿。大地岂未曙，吾当诛金鸡。（峰名）”《鳌鱼洞》云：“莲峰下委宛，云梯蹑聂。颇繁登降节，境换亦良狯。瑶草毒雾吹，松甲腥鳞萃。海气拍浮中，巨鳌宅其内。睢盱偃浊涛，倔强噫风霭。奇丑反大妍，云何更置对？因疑混沌初，美恶本无二。不见哀骀它，众雌与之会。山灵崇大巧，鸿绝圣智。投舆苏喘汗，真想契天外。”《平天工》云：“树皆一面松，（松梢皆南向）剑戟相撞攻。云若万烽火，风力号呼汹。平原利野战，楚汉轰两雄。蚩尤巧驱雾，汜水逃真龙。我来轩辕山，险丽靡不逢。鸣篮平天工，愈叹造化工。中虚贮甲兵，仰面摘星虹。沆瀣清可饮，吐出千芙蓉。芙蓉不在山，江路青。”《由狮子林精舍登清凉台》云：“狮林貌平澹，外观只寻常。清凉出其腋，奇采始发皇。峰峰被绣衣，黟质而绿章。万松为补衮，藻采何堂堂。云来松石魇，沈舞百谷箱。清风引之起，飘若翩鸾凰。媵以千点碧，泼以万斛苍。古翠鲜妍中，雅墨自清扬。天女缟带细，剑客弓鞘长。飒沓星君趋，羽人方在旁。石┺峰最奇，一一执璋。天都梦未醒，朝参尚忡惶。山灵厌雕锼，龙变急深藏。咨予拙劣文，赞颂岂能详。结茅誓留此，剖腹洗肺肠。何年复来归，挂梦孱僧房。”《雨中自狮林至掷钵禅院》云：“前山后海怒云气，梦雨飞来正洒松。龙伯国迎先夜瀑，狮林僧打上方钟。苔生芒屦青微觉，钵掷虚空翠又逢。拾取新诗补行纪，渐征定慧入支筇。”《大雪观九龙瀑》云：“山灵知怜看山客，夜召滕六壮行色。晓起弥望木冰寒，九折玉盘天下白。初疑龙女泣鲛服，又似雪骥困盐谷。冰蕊琼葩尽有声，桃李不言总粗俗。瀑声侧添鸣纟玄音，涩滑柔厉皆可寻。轩辕张乐洞庭野，听耳何如听以心。明朝歙州笃行李，昱岭寒光射眸子。梦云虽绕卅六峰，清谈但学九龙水。”邵君游山时正值严冬，读此如置身冰崖雾谷间矣。

二八一、[C043]恙与潭秋之黄山游诗，已话之于前；今并论许疑庵之作，以资互参。《由丞相源入山，访天绅亭故址，观九龙瀑》句云：“入山拨蒙密，雨气扑面寒。飞泉忽挂壁，满壑声潺潺。长练幻九折，一折一玉盘。终古猛抉冲，顽坚被深元刂。淳者贮澄碧，溢者悬崩澜。梯空走蠕蠕，径直无屈蟠。”《掷钵禅院》句云：“氵翁然众山合，于中开堂皇。面南独旷朗，云气澄青苍。端凝掷钵峰，瞻对几席旁。”《欲访龙峰庵故址及江丽田墓未果》句云：“龙尾屋角拂，湿翠僧眉雨。江生琴响终，鸣泉尽琴趣。因思耐久朋，孤往惬幽素。”《由狮子林精舍登清凉台》句云：“松乃肖石形，石亦似松族。离奇不可名，鲜秀出新沐。随肩互参差，摩顶各庄肃。如聚万蛟螭，幽之于一谷。吾今抚有之，戏以儿孙畜。一笑识黄山，不负茧吾足。”《再登清凉台》云：“千簇万簇峰，千株万株松。黟中点苍翠，颜色愈古浓。小峰散为┺，合即成崇墉。小┺聚竹林，大峰为之宫。肩顶著松枝，矫矫栖群龙。云来之走，飘忽无常踪。方驰倏已匿，回眄仍徐逢。山灵眩俗目，故使迷西东。终焉万象失，一白还鸿蒙。”《始信峰》句云：“茫茫造劫初，割此数片石。擎空各坚劲，迎面苦峭迫。皓衣润翠斑，群松巧弥隙。下窥乃无底，懵然划崩砉。跨虚度中颠，屏几位琴客。苍官俯张盖，瑶草密敷席。四顾天倒垂，低蓝幕丛碧。离离复莽莽，吞吐入肝膈。熙阳所被处，绮丽到阡陌。”《狮林至西海门道中》句云：“低头穿树腋，两见寒玉迸。风泉涤石肤，清音足娱听。短松解作涛，历落与相应。凝云沾屐滑，斜磴支筇定。”《天海》句云：“荡荡平天杠，汹汹波涛生。绕足迭起伏，赫濯张旗旌。宾从暨仆妾，联袂朝光明。（光明顶）天都与并尊，秦赵分纵横。潜兵万壑底，甲马仍峥嵘。此诡轶五岳，殊胜谁敢争？”《天海至文殊院道中》云：“黝然万仞铁，陡立上馋天。仰窥令人悸，狙父无由前。我乃穴其腹，于中得盘旋。扪暗出鳎┶，芒鞋湿腥涎。决踵蹑云梯，危谢栏扶援。最险莲花沟，窈如空际悬。掷我喘与汗，贸此旷世妍。莲花照眼明，旧识欣依然。”《文殊院》云：“一别迎送松，怃然三十载。嗟余已霜颠，君颜顾无改。童孙神骨肖，成长犹有待。文殊故石庵，忽尔焕丹彩。悬崖结跏处，微凹觅仍在。如毡万点青，如练数痕崔。穷吾目所及，不云亦已海。天都乃垂绅，新径挂紫累。”又云：“闭门千丈雪，渐公留洽时。此境绝严肃，奇命孤灯危。有客居三年，细咽遗民悲。（宣城沈寿民）又闻渐公游，圆月秋中时。四更老猿啸，凄和铁笛吹。（江允凝吹笛）我昔值飘暴，魇梦悬倾欹。晓起云入屋，扪榻求裳衣。今来日当午，净无云蔽亏。朗见骨，不许藏纤。灵区固多变，清彻亦一奇。”《一线天》句云：“嗟兹巨刃削，合璧剖双扇。俯谋思侧身，骤仰惊碍面。真将割青冥，岌岌以微颤。出坎复入坎，数武又诡变。”《白龙潭》句云：“竹树造碧天，下覆清冷潭。潭清本无色，净极成明蓝。日光穿隙来，微纹漾参参。忽然生鳞甲，片片青相涵。”《呜弦泉》句云：“横石粘绝壁，如写乾坤卦。赤肤裸无发，雅倔已奇画。偏有缕缕泉，被之作襟带。轻拢复漫捻，谋耳尽幽籁。”《居士林新紫玉轩》句云：“一榻收两山，山翠凉可饮。万虫竞扑灯，移灯得酣寝。”皆锤炼深秀，足为黄山写生。疑庵本逊清名进士，其诗以精严粹美胜。散原、庵、仁先诸家外，能与之抗手者亦寡矣。

二八二、鬼趣诗以隐文谲喻者为上。前岁金丈松岑有《端阳至矣，开笈得锺进士四图，奇趣满抱，乘醉命笔，匪云讽议，聊致轩渠》四章，皆意味深长，谈言微中。《嫁妹图》云：“独抱短书愁长贫，西邻杜家钱轮囷。强聒不已空，忆绝无计思通神。娇憨小妹嫱施伦，芳年二八千金珍。春愁解乍眉初颦，桃花净吐跗萼匀。蓝衫乌帽额鼻皱，蹇驴缓逐双朱轮。彩旗箫鼓填通津，半遮便面觑行人。开元进士衔牌新，奁赠愧乏朱提银。乌靴蹴阶迎上宾，椒房从此拟贵臣。债主一笑天为春，汉家长计惟和亲。”《移家图》云：“北望兮缭垣颓，南望兮重门开，东望兮强邻来。客自关中回，为言所啖惟黄埃。冬春久无禾麦栽，密云不罩井公台。病雁原头饥肠摧，终南山色如死灰。夜闻薄笨声如雷，鬼车转向江南推。南士呵公钝若椎，寇至我拟逃凿坯，三垂坐固何忧哉。寇未来，高车出。寇既来，卷甲入。嗟尔锺馗先徙宅。”《吹箫图》云：“秦家弄玉箫声美，彩凤云间展双翅。廿四桥头好明月，绛唇亦复咀宫征。怪尔须髯胃绕涿，引吭讵能商女似。迩来庠序黜雅乐，红鬼呢呢说情死。尔髯本以鬼为徒，魅舞魈吟随所使。鬼才长吉龋┢第，忍俊簪花作烟视。一唱居然博三叹，愿献官家荐郊祀。人世曲学贵阿世，进身须媚婵娟子。”《沽酒图》云：“腰带佩胡芦，行向酒家去。莫戏酒家胡，投梭将汝拒。梭飞着汝齿立折，啖鬼无由啮鬼骨。丈夫应提十万兵，直捣黄龙饮胡血。汝独仗剑行路岐，丑皮妍骨被垢衣。渔阳鼙鼓来京畿，何不当道师老罢？戎葵插帧矜醉仪，天柱欲折无人扌耆。”讽刺之意，固甚明显也。

二八三、沈乙庵《简苏戡》三章，皆鬼趣诗也。陈散原亦有和作，兹从二家集中录出并观之。沈诗云：“秋叶脱且摇，秋虫吟复喑。秋宵元旦气，秋啸无还音。寸寸死月魄，分分析星心。天人目其瞬，海客珠方沉。史执简槁，日车还泞深。奇声寂寞滨，乞我膏肓针。”其二云：“贵已不如贱，鬼应殊胜人。搴蓬语庄叟，乘豹招灵均。荡荡广漠风，悠悠野马尘。独行靡掣曳，长往无缁磷。鬼语诗必佳，鬼道符乃神。道逢锺馗妹，窈窕千花春。绝倒吴道玄，貌彼抉目。”其三云：“君为四灵诗，坚齿漱寒石。我转西江水，不能濡涸辙。道穷诗亦尽，愿在世无绝。湛湛长江水，照我十年客。昔梦沧浪清，今情天水碧。彻视入沉冥，忘怀阅潮汐。”散原和作题为《乙庵太夷有唱和鬼趣诗三章，语皆奇诡，兹来别墅，怆怃兵乱，亦寄咏之》，其一云：“月黑城濠西，有物绕屋啼。鬼车昂九首，云空答酸嘶。妇孺出复壁，喘诉凶祸随。默怜血污魂，上下索逝骓。汝颅易百钱，汝酋橐累累。”其二云：“吹笳驻防城，悲气横蒿里。扪虱旗脚下，指彼枕藉死。膏血长榛梗，风劲齐万矢。故宫影幢幢，恍啼人立豕。侵陵新鬼大，故鬼待筑垒。”其三云：“行吟傍溪路，秃杨长比人。幻作狰狞躯，攫增怒嗔。我实无罪过，忝与山鬼邻。一世沦墟墓，枯恶能神。宥汝断为棺，赢葬反其真。”与沈诗风格颇不同。俞恪士有《读散原鬼趣诗》云：“夜读散原诗，矮屋环冬青。叙乱讬鬼话，叱诧来精灵。我无寂灭想，阅世终冥冥。万古一髑髅，黠者先逃刑。合眼梦唐虞，糟粕遗六经。齐民岂有术，魑魅能潜形。竹梢寒月来，灯影如孤萤。穷巷与世隔，人鬼无畦町。微吟坐达旦，一鸟窥檐听。”构象杳冥，不逊陈作。

二八四、吾乡黄摩西诗，余《诗话》中已详论之矣。其《题金惺斋扇头画诗》一诗，亦颇有意趣。诗云：“橐橐击木靴，峨峨进贤冠。须眉颇奇伟，似鬼又似官。女青亭畔折花返，独来独往冥途宽。玻璃碧眼青无翳，楮灰夜辨金银气。前程赖此一灯传，四顾徘徊寻要地。吁嗟乎！与为鬼其心，无宁鬼其形。鬼心不可测，鬼形犹得留丹青。君不见青天白日，冠盖如织。狡狯伎俩，过君千百。画师万辈画不成，君倘闾之应吐舌。”

二八五、摩西《元日日蚀诗》，最为奇作，虽使卢同、徐积、刘基执笔，亦不能过。诗作于光绪戊戌，指斥金轮，语意极显，诗家之董狐也。诗云：“皇帝二十四年岁在戌，告朔礼在初纪律。上天下地皆春声，排家爆竹如雷疾。黄人叩额辞瑶阍，云气五色环朝暾。东方出震木孕火，伫看黄金烂烂熔冶新乾坤。六寓献曝罄愚爱，三军挟续邀殊恩。盾不得用猛，衰不市温。调和三元气，万古归一尊。不料怪事发，烦冤啼黑盆。老晴陡阴晦，白昼成黄昏。碧海从古无渣滓，乃如火敦脑儿泡泡而浑浑。不见金轮银轮铜轮铁轮轮转四天下，但见弹丸黑子颠倒相亻并吞。得非倚天剑，误断红桑根？否则希有鸟，展翅翻昆仑？或疑智父操蛇咄咄来逼，不管赤道黄道黑道白道六龙且作惊鳞奔。又疑践乌避白雀，张公高闭南天门。初若浴海衔山犹露几分面，俄而一盘烈火澌作柴灰痕。修罗天女，河伯外孙。日出处天子，日没处可敦。秘论邃语略可闻。艳此炙手物，高高不可扪。巧遇一阴为之剥，方诸和墨淋漓喷。然后十字饼样坼，一圜瓜样分，可以饱享七日七夜摇头摆尾馋鲸魂。吾闻龙汉初，混沌凿未开。人天龙鬼糅杂一气内，青Е黄壤处处堆煤炱。万瞽亻辰亻辰乱击触，至今昆明池底古鬼犹啼哀。于是东日西月巧安排，皇天两眼始高抬。妍媸黑白不敢遁，山川人物一一位置无所乖。日与月同功，何苦为日？月向日借光，乃为日所猜。一镜不见项，独阴不成胎。碧翁降作沙陀王，只恐蟾蜍一泪割尽无人揩。燧人铸阳燧，有巢构扶桑。庖牺一画破天荒，三画连中文曰王。神农尝百草，黄精饵太阳。黄帝作镜三十六，蚩尤雾幕不得张。降至神尧世，洪水流汤汤。赤嫖一怒洚洞息，乃有九日乘隙森妖芒。穷羿有矢不引满，反遣纯狐小婢蛊惑王母浮瑶觞。王母醉梦百怪喜，侵蚀一日无精光。一月蔽，一日伤。一日苦，九日猖。咸池阳谷渐破碎，神鸟三足走且僵。南箕谁簸扬？北斗无酒浆。二十八宿一盘劫子谁收场？荧惑随魃母，妖间枪。出作入息者，流涕感沧桑。嗟此一日积功累德万万世，初无桀恶何堪亡。何况睽睽万目仰一日，百川注海网在纲。奈何红沙金屑塞天地，坐令九州亿族糊其眶。佞口善粉饰，似云交食轨有常。母子相食极人变，日为月食岂吉祥。日自救不遑，乃与世人商。扣盘扪龠者，献策何周详。或推女娲氏，七十二变最擅长。煮石作胶漆，积金如山冈。金多则富，火烈则强。铸成利器御侵犯，补平天路成康庄。从此日驭无所妨。吾谓巾帼见，只堪补衮裳。补天未补日，长夜殊茫茫。六州聚铁真大错，一旦石破还琳琅。或荐谪仙子称吴刚，斤璧凿锋芒。召取八万四千户，玲珑七宝嵌栋梁。月安其居不凌日，自然无挂无碍行堂堂。吾道太机械，止沸扬其汤。修月不修日，明明日月将成昌。神工鬼斧事斫削，徒令碧桃红杏白榆丹桂皆遭戕。此等叛日党月万蝼蚁，止堪宰割喂天狼。草莽臣某罪万死，稽首拜手上告日宫天子。金鼓不必鸣，金篦不必灵。臣有一方可冶天眼睛。欲去蒙蔽患，先正贪饕刑。月止薄薄蚀，自月以下相率食人膏血成妖精。日食尚有说，其余磨牙张吻皆无名。愿帝一一穷治之，贤于十百池上之水千空青。第一东方龙，叨长诸鳞虫。当日借雷雨，今日成痴聋。贪嗜大食燕炙味，巴蛇妖蜃相交通。生子九种不成器，更有蛟鳄攀附行妖凶。日食不复恤，反吐云气瞒苍穹。是宜摘取颔珠褫尺木，金枷玉琐水锢幽泉中。余者无功罪不减，轻则割耳重则醢付天厨供。南方火鸟尾秃速，汝与日乌非异族。天市为巢，天仓啄粟，嘻嘻出出良非福。鬼车大笑凤皇哭，九婴披猖不加戮。汝视日食闭其目，汝幸日食皤其腹。曷不驱向纥干山头伴号寒？否则枭且成鸾鹤成服。西方号于菟，牙爪有若无。狗肉醉且饱，梦见羊踏蔬。一目睥睨一目眇，反思献媚心月狐。封侯万里谅无望，狰狞之貌合买脂胭涂。老龟最畏事，自负藏身智。首尾一缩即枯骨，七十二钻无可使。喜晦羞明本性然，见日被食反得志。急付豫且烹作霍，莫教阑入君子肆。小星如黑痣，大星如悬疣。累累千万颗，受累无时休。一目易朗，群丑难瘳。分别治罪，庶可无忧。九日环起不胜射，削去轮廓安置星辰俦。月虽朦胧日之配，娟娟自守银宫秋。编次《夏小正》，绍述《鲁春秋》。明德新民日薰沐，不许诊氛淫气纤毫留。帝纳刍荛，布新除旧。三台四辅，焕彻左右。群星坏政，或黜或宥。九日失色，退处列宿。姑释勿问，以备四守。月卜其夜，日卜其昼。各安其位，不相刺谬。天眼复完，永烛宇宙。”诗中日指光绪帝，月指孝钦后。东方龙当指恭亲王，是时为军机大臣，即于是年四月薨。南方火鸟当指崧蕃，满洲人，是时方为云贵总督。西方于菟或指荣禄，曾为西安将军。北方老龟似指王文韶，是年初入赞军机，《清史稿》本传称其更事久，明于趋避，与诗语相合。

二八六、锺、谭诗派，自牧斋掊击以来，论者薄之过甚。沈归愚选《明诗别裁》，至不登二家诗一首。李越缦、陈石遗稍为之平反。近人倡所谓幽默文学者，于是锺、谭二集，又风行一时。余读伯敬《隐秀轩集》，五言刻削幽秀，真有独到，七言则未有合作。今摘其佳者于此。《乙巳卧病作》云：“沉疴忘故吾，情形日几变。有时如婴儿，饥寒仰母便。有时如老人，奄奄息如线。过去未来身，一日游屡遍。真身宛自如，光明时隐见。”又句云：“天生七尺躯，岂为尔曹地。性命徇他人，劳劳成底事？舍我衣中珠，苦伺骊龙睡。”《邸报》句云：“耳目化齿牙，世界成骂詈。晓晓自晓晓，愦愦终愦愦。雄主妙伸缩，宽容寓裁制。并废或两存，喧默无二视。”又云：“机彀有倚伏，此患或不细。”《秋日舟中题胡彭举秋江卷》云：“望远写秋江，秋意无起止。何曾见寸波，竟纸皆秋水。烟中过寒山，江净翻如纸。空色有无间，身在秋江里。”《六月初五夜月》句云：“长夏不肯晚，既晚亦苍凉。凉色已堪悦，况此纤月光。”《六月十五夜》云：“明月眷幽人，夜久光不减。良夜妮佳月，月残漏愈缓。未秋已高寒，秋至更清远。逝将赍幽魄，照此梦魂浅。”《七夕雨次夕复雨》句云：“秋来一夜雨，耽却一夜月。乍喜涤烦蒸，久乃成凄绝。”又云：“秋月亦易悲，吾意赏尚洁。”《九湾》句云：“若非蹈今途，昨日险亦足。果然备层峻，蛇鬼犹踯躅。”《雨发九湾至归州》句云：“人语响空蒙，烟火出冥漠。隔江望秭归，残阳见井郭。”《瞿唐》句云：“至此始称峡，岸束江龃龉。江势有往还，前山几茹吐？两崖何所争？终古常相拒。水石日夜戛，无所触而怒。滟根孤危，悍流不能去。立石如堵墙，中劈才一缕。”《归州峡》句云：“兹峡乃名归，归期谅非远。谁知下峡途，自兹始云险。”又云：“怒涛跳臼中，倒石日夜碾。”《出郊》句云：“耳目久不接，熟境亦觉新。”《夜坐》句云：“阖门月自远，未见神先清。”《山月》云：“山于月何与？静观忽焉通。孤烟出其外，相与成寒空。清辉所积处，余寒一以穷。万情尽归一，动息此光中。”《题茂之所书刘虚诗册》句云：“只兹十四章，炼气已成液。如何平生勤，一字勿苟益。陶公坐高秋，俗士不敢入。不受人去取，孤意先自立。”《雨宿会圣岩》句云：“灯光入幽薄，金碧照石土。”《到家》句云：“始归恶闻出，虽近意亦懒。”《将入城示别友夏》云：“累日皆言笑，兀然无所思。妙想始触物，乃为动者机。水泉春初引，端委甚希夷。虽然寂无构，纷如中威蕤。明旦别子去，厥绪复惟微。吁嗟动静理，匪以寂喧为。常无萌蘖生，朋从中断之。幢憧往来内，是子机息时。”此首极微妙。《蔡敬夫仲冬书至，云辰州十月已见梅花，寄诗三首，予未之答及，兹再遣书使，已是献岁三日，此地梅放未匝，辄书所见，以报前诗》句云：“有似我与尔，同枝而早迟。计予花粲粲，是子叶纷披。花叶不相及，又若同心暌。以此早春秀，答君晚岁遗。凡物贵相代，岂在同荣衰。与君为久要，共此实累累。”《七月十五夜月》句云：“广庭化为月，何者中间之？衰枝作庭影，影反妍于枝。虚怀待清光，魂梦亦相随。”《舟月》句云：“秋深夜苦多，月与之终始。万情俱愿息，流光独不巳。”又云：“水月非不接，烟乃在其间。非惟无所累，弧光如更闲。共此一秋色，以类相往还。”《赠徐象一年丈并索其画》句云：“许我作数笔，郑重至经年。知子不宿诺，以待神之全。”《寻西天门》句云：“石势如风雨，内外相崩奔。虚无才倚坠，烟日以为根。”《宿乌龙潭》句云：“渊静息群有，孤月无声入。”“空翠润飞潜，中宵万象湿。”《七月十五夜登鸡鸣寺》句云：“地高秋不测，悠悠但一光。不须借风露，自然生微凉。”《己未白门喜周伯孔至》句云：“一士才德成，天人几交酿。”《冬日登虎丘》句云：“吴天多在水，澹澹不能高。”《访赵凡夫寒山所居其先墓在焉》句云：“天哀至性人，酬之慧与福。”《王文肃公专祠》句云：“年来误国人，巧于逃大戮。不居权奸名，猥以庸自赎。大臣系安危，庸即同凶族。医以庸杀人，参苓等鸠毒。”《钱时将自吴过访》句云：“士苟能读书，无文亦自可。篇章日日传，吾知腹未果。”风世之言，可取铭座右。《木末亭看烟云》句云：“群动无渐次，同时被万光。平楚出其端，烟杳生下方。”《乌龙潭看雪》句云：“天渊同一深，初无阴霁殊。身处弧光内，乃知积雪余。”《灵谷看梅》句云：“何知是寒梅，遥香表韵格。涧松暂辍声，留风吹素魄。”又云：“感君开较迟，来晚及芳泽。”《城南古华严寺》句云：“数里声香中，人我在空绿。”又云：“微雨洒新阳，群有俱膏沐。”皆不堕忄互蹊。其五律之佳者，《石遗室诗话》已举之，合以《越缦堂日记》所论谭元春诗，竟陵之面目全出矣。

二八七、近人倡幽默文学者，奉袁中郎为初祖。坊间颇多翻印其集者。不知中郎诗文伉爽而犀利，并不幽默也。牧斋鄙保ü陵，而于公安有恕词。仿亦摘其佳者于此。《送王静虚访李卓师》句云：“天地愁结成，圣贤愁眷属。举眼皆针锋，何处可容足？”落想颇近东野。《喜逢梅季豹》句云：“旷里少冶容，邯郸无高步。万耳同一聩，活佛不能度。摹拟成钝贼，士子递相误。骨蚁回旋，驴脊苍蝇聚。”又句云：“立意出新机，自冶自陶铸。举世尽奴儿，谁是开口处？我击涂毒鼓，多君无恐怖。”此可见公安派之主张。《赠沈飞霞》句云：“不知肠几宽，容得许佳句？黄金类仇人，抵死不相遇。文章如可典，为君作诗库。”《环翠楼言别》句云：“归思如奔马，千夫不能控。”《宿西山碧云寺亭上》云：“凉夜水浸梦，枕上吹寒雨。屡变而失真，江行闻篙卢。倏然听松风，天目半山许。举首见仙人，云中捉松鼠。醒时月挂帘，穷阶流一缕。石窦激寒淙，空水互吞吐。日日居朝市，合眼见尘土。始悟山中人，梦境亦清楚。”《盘山顶》句云：“摩天抽碧，俯不见鸟背。西日照塔轮，影落重边外。峨髻瘦仙人，玉冠苍水佩。貌古骨奇清，见者肃而拜。”《游天门开》句云：“双壁削青铜，飞鸟不能止。一匣衔古光，方空如水洗。阴阳工刻铄，霜雪恣摩砥。万古贮云霞，石纹缫青紫。”《初入红螺》句云：“凿天出古空，意匠穷刻露。赎取长吉魂，幻作鬼工赋。霜岩透斑锷，石骨竦清怒。历劫至于今，雕镂不曾住。无石不巧心，转眄殊态度。一种老健中，自发嫣媚趣。”《和官谷馆字》云：“云以竹为邮，雪以梅为馆。君看竹多处，无阴云亦满。将雪近柳条，柳意自疏缓。一种漠漠思，尽属寒花管。依与君亦然，气昧同老懒。冷淡足生活，不向晴处暖。”《游庐山初入东林雨中》句云：“穷天刻冶翠，浓雨洗幽青。湿云坼西岭，坐见武昌晴。”《游佛手岩至竹林寺》句云：“以手摩苍霞，终古搏秋碧。掬龋ㄅ江流，浇空洗云魄。”《水心崖》句云：“狞龙负巨山，一往冰潭睡。春沫与秋澜，洗尽青山。石肤鉴水光，递互发清丽。转盼分瘦妍，生动各有意。”《别邱大》句云：“世人等闲聚，亦复等闲别。我辈会非常，别宁不痛切。”又句云：“常年别妻儿，道我肝如铁。今夕送君去，化作红炉雪。”《经太华》云：“天地如文人，精华不可刊。而其秀杰气，常在水与山。华山翠天表，五岳让高寒。当其匠意时，百灵穷肺肝。琢以月天斤，洗以银浦澜。抹以洪蒙烟，照以日月丸。十二楼五城，处处映青鬟。尝恐诸仙人，鹤辔憩此间。天风刷毛羽，千里佩珊珊。”《题潘生小像，生嗜酒，时将别》句云：“潘生肉颊权微起，面貌长在酒杯襄。何人倾出酒波来，洒向溪藤五尺纸。”《邱长孺醉歌和黄平倩》云：“广陵细酒真珠沸，瓮花决决倒河渭。研朱泼面火生肌，离身一里闻糟气。初如渴骥奔鸣泉，渐如怒虎吞脔。乍如山石压一丝，又如云絮泊空际。须臾变幻如偶儿，乍孤乍末恣俳戏。又如分身作数人，口耳心神不相制。旋风着树刺钩藤，郭郎舞袖张颠字。口中牵丝舌力蹇，千言不能达一义。酒人讳醉强惺惺，容貌矜持礼法赘。强将拜跪学常人，不觉欹身落崖砌。千扶万拥不能支，吻中微闻呼白二。（白二，邱郎姬也。）檐溜丁丁滴到唇，举手推屋若辞醉。一酣三日昏如泥，韵声吼若惊涛至。天然一幅混沌图，人间械路争回避。”二诗描写皆生动。《荆州前苦雪引》云：“鲛民老困输绡苦，私向龙宫贩云母。百驮夜经瞿唐门，峡鬼骑鱼诉天府。鲛户十窜九囚虏，泪不成珠天帝怒。骨白粉焦委黄泥，至今荆州唯白上。”奇诡可喜。《宫簟》云：“并刀剪出淞水纹，黄琉璃滑净无尘。华清日高海棠睡，一片温玉沈秋云。花房画脱守宫的，珊瑚反挂潇湘裙。掖庭展转出坊肆，余脂犹在香氤氲。腐儒自首青蒲荐，十度摩挲眼惊见。寒色平铺四丈余，虚堂尽敛白纨扇。骨冷魂清抱雪眠，梦回每出松风院。少陵广厦千万楹，白家大被盖遍洛阳城。安得此席如此被，眠尽西华道上尘土熟中人。肺腑如冰舌不鸣，三空九陌殷雷声。”意亦寻常，笔力硬。律句佳者如“孤塔冲人立，寒云并马归。”“看云诸态冷，吊古百愁生。”“穿藤逢石怒，倚险嗅波腥。鼋过吞人影，潮来念佛经。”“宦意如霜草，乡心折晚鸿。”“闭门春草长，高枕白云骄。花气蒸云熟，石纹带乳鲜。闻香知草性，随例与茶钱。”“松老皆成佛，花清亦避人。云生山被酒，客去鸟听经。”“竹老云辞去，廊空月到深。”“梦清云入肺，吟定发生岐。”“近窗花淡泊，就枕梦孤清。”“适性营花石，书方去鸟虫。”“幽梦通巢鹤，闲心系沼鱼。”“云脚才收雨，秋容渐上诗。”“霞光红涨壁，水气绿浮山。”“看君如水影，要我似溪云。”“酒病花消去，诗心竹引开。”“空潭不受暑，野竹半捎云。”“世情搔首过，秋色闭门来。”“寒气冲筵入，乡心冒酒生。”“事业卑牛口，生涯尚《马蹄》。”“一身书蠹后，万事酒杯前。”“沙平晴献雪，树老夜屯风。”“凭将无益事，娱此有涯生。”“山烟随涧出，松火隔林香。”“易销惟黑发，未了是名心。”“古藤随意拙，熟鸟任情啼。”“好梦因凉得，闲愁到水忘。”“僧犹怜我老，水亦怪人忙。”“闰月能通梦，边烽易入诗。”“安心权在酒，长日困于诗。”“沙鸟傍人眠不醒，岸花经雨折还香。”“饥鸟共分香积米，落花常足道人薪。”“破懒始知经有味，送眠微觉酒多情。”“南人作客多亲水，北地无春不苦沙。”“见僧每忆年多少，观水因悲物变更。”“柳态美如新栉发，山容亲似远归人。”“一口也摈为长物，诸缘皆可作飞尘。”“梦裹也随僧入社，闲中多以颂为诗。”“天高未觉鹏营旷，松老方知鹤梦长。”“百亩池塘惟贮月，一家生事只依云。”“老去无心防白发，众中开口问青山。”“野店无人花自发，秋江有路梦先归。”“流水有方能出世，名山如药可轻身。”隽语络绎，正不必为七子之大声壮语也。

二八八、郑子尹诗有细腻温馨者，如《阑干曲》“嫦娥袖薄双臂寒，夜长软抱梅花颈。”《五盖山砚石歌》“温肌腻乳晕光泽，狻猊骨软搀香云。”《云门磴》“眉水若处女，春风吹绿裙。迎门却引去，碧入千花村”之类是也。亦有粗犷者，如《浯溪游》“此时傲气横八极，腹大卧望吴苍”之类，不免伧夫气。而《白水瀑布》一起四句“断岩千尺无去处，银河欲转上天去。水仙大笑且莫莫，恰好借渠写我乐。”大有随园、北江习气。其下乃有“美人乳花玉胸滑”之句，可谓美丑杂陈。

二八九、大家诗虽咏物亦不落小样，如子尹《归化寺看山茶》云：“丹霞大帝御花国，气象想见唐与虞。”是何等意态。

二九○、子尹《自沾益出宣威入东川》：“逢树便停村便宿，与牛同寝豕同兴。昨宵蚤会今宵蚤，前路蝇迎后路蝇。”写琐俗事奇辟。

二九一、子尹《次杨林晚望》：“马过一风抬路去，春归七日办花齐。”奇语形容得出。

二九二、子尹《愁苦又一岁赠吕阝亭》，长篇叙事，古致历落，与昌黎《此日足可惜一首赠张籍》，神貌俱合，其源出于老杜《北征》、《彭衙》。

二九三、俞恪士《觚庵诗》，于闽赣二派外，独出机杆，自成一宗。其诗淡远精微，清神独往。散原序之，以为“感物造端，摄兴象空灵杳蔼之域。讬体简斋，句法追钱仲文”云云。其写景之作，前已详论之。此外早期所作，颇多反映现实，关怀国事者。如庚辰所作《鸿嗷叹》云：“洪涛穴蛙黾，岸圮江流横。落日散寒鸟，泊舟心转惊。吹荻残火，四望无人行。老翁七十余，茕茕草底生。道昔乾嘉时，舳胪控襄荆。民富堤质坚，商吏同经营。自遭粤匪乱，江岸无完成。生聚十余年，稍稍理农耕。泥淤河身高，土薄地利轻。前月忽昼晦，堤决沙水并。开地战寒涛，上木蛟龙争。颓垣掩白骨，冷灶灰烬平。仓皇语未竟，四野闻哭声。幼儿初学舌，向客乞残羹。随身无饼饵，对此难为情。酸风飒然来，坏木啼仓庚。”第二首云：“饥鸟下林木，哀鸣念其雏。寒风聚野寺，官吏当门呼。敛筹散米粥，绕岸闻喧呶。瘦男忍饥卧，病男步趑趄。翁媪泣且行，呼儿待路隅。行迟粥糜尽，残沥不满盂。一盂系四命，难润中肠枯。相视不忍食，欲食还踟蹰。牵衣乞过客，愿鬻儿为奴。但愿儿食饱，全家无所需。阿母不忍别，丁宁泪模糊。尚恐儿衣寒，为儿缝破襦。”邓辅纶《鸿雁篇》之亚。乙酉所作《寄如皋吕士云》句云：“昨者朝廷命大将，闻道虎狼尽伏慑。雄风虽指天王旗，魑魅何曾膏斧钺。火球激射天如墨，云枯水立鲛宫热，腥风十丈飞肉血。君不见盈廷共诋和议非，师敌破敌穷心机。三十年来纷聚讼，夕阳楼橹空沾衣。”此写中法战事。大将指刘铭传，时督办台湾防务。法犯台湾、马江等地，主和者李鸿章。《游空同山遇雨》句云：“人从树杪行，鱼贯穿水帘。水声去复返，岩底嘶渐渐。万窍各自悲，余响穷微纤。”《晓起小园探梅》句云：“破晓一禽鸣，阴阴树如浴。朝霞犹未升，但觉天微绿。孤花谁与春？幽人梦遥属。”《游烟霞洞赠学信长老》句云：“檐角挂钱江，掉头失西湖。意识远始明，近山转模糊。”又云：“我佛至悲苫，度世愿已虚。师能解世法，但取近者娱。耳中万松声，味之成笙竽。他山自晴雨，吾归寻敝庐。”以上皆度陇以前所作。陇游南归，所诣益进。如《乱后返金陵故居》句云：“心知景物非，冷处偏著眼。”《园居杂诗》句云：“深人含一悲，智士持两是。有如凶岁农，颠倒晴阴里。”《寄陈仁先》句云：“将花入性情，不触色香味。千曲无尽思，萧寥在肠胃。昨梦坐茅庵，君持菊谱至。上粘千叶花，枝枝有题记。笑指枯目僧，谓是花中旨。觉来浑不解，清境倏已逝。明月满竹林，独照无梦地。”《园居早起》句云：“悬知日中事，万类各饥饱。人生无限情，但觉初境好。”《湖居与仁先结邻赋呈》四首句云：“日脚淡厨烟，饭熟书还熟。此是承平声，念之泪盈掬。”又云：“飞鸟入深谷，遗我以然。幽境不可逐，坐着风炉烟。”又云：“动驰域外想，未觉心地宽。吾庐适可止，但取远与偏。”《游云凄谒莲池大师塔》句云：“无住方味禅，入林忽思┺。率性本自然，觉妄异俄顷。”《大雪后偕苍虬入灵隐寺同赋》云：“灵山一夜雪，万象立于定。”“上接惟鸿蒙，俯瞰穷究竟。见净不见土，所见非佛性。拄杖我归来，无土亦无净。（苍虬诗有‘我来真空回，见净不土’之句。”）《钱厚斋投诗赠梅二树次韵奉答》句云：“心从冷处求，室有幽香入。减尽少年迹，毋为烟景惑。窗寒一人晓，天空万花寂。皎然丘垤平，何处寻荆棘？避世全吾真，日醉孤山侧。”《剑臣雨中过觚庵留二日》句云：“出世岂空言，吾庐枕秋水。愧无辟谷方，炊烟时一起。等身若众木，回心向初地。始知寂寞中，无惧亦无悔。山鸣暮雨深，秋光在灯底。了了去来今，悠悠吾与子。隔水倘结邻，云山从此始。”《晓起满觉垅看残桂》句云：“香后悟真空，云山自高洁。”《独游灵峰寺》句云：“野寺泉无源，名山僧必俗。不寻山外山，转受烟霞梏。”又云：“独游龋┱象，人境两无触。偶然意所是，云山徒碌碌。”《韬光寺》句云：“含霜众壑阴，冲风一雁举。欲穷沧海观，惟见颓阳俯。”其情景交融之作，固属风格高骞，即专写景者，亦复空灵秀，无复人间烟火气矣。

二九四、觚庵七古，远不逮其五言。卷一中诸作，多空调，无真诣。卷二《戊申十一月重游通天岩留宿山寺》句云：“山色宁知迟暮心，斜阳不到无人处。谁持肝胆照荒寒，剩有悲欢支世故。”又云：“卧闻石齿漱泉声，缺月微明四边雾。岩颠忽吐银色云，曙星隐约在庭户。半世劳劳向晓心，一枕深深佛前炷。官如残梦应自笑，人情剥尽随所遇。”则有深蕴矣。余最爱其《游西溪归，泛舟湖上，晚景奇绝，和散原作》云：“西溪暝烟送归客，艇子落湖风猎猎。芦花浅白夕阳紫，要从雁背分颜色。颓云掠霞没山脚，一角秋光幻金碧。欲暝不暝天从容，疑雨疑晴我萧瑟。忆看君山元气中，沧波一逝各成翁。请将今日西湖影，写入生平云梦胸。”写夕景奇丽，笔有化工。苍虬亦有《游西溪归，湖上晚景绝佳》诗云：“行尽西溪三百曲，忽开天镜晚晴中。仙山楼阁无限好，碧海银河何处通？落日千峰横紫翠，中流一叶在虚空。时无小李将军手，奇影当前付散翁。”亦善状光景，而无觚庵之情致。

二九五、觚庵七律，如“中年万事不挂眼，静夜一灯微有情。“花底炎凉俱有味，眼中陵谷更何思。”“身外波涛隐高树，梦余灯火悟初心。”“鸥鹭去人如避世，江山知我此登楼。”“向晓灯光斜月裹，残年心事乱流中。”“人前恻恻无高论，江上悠悠入晚晴。”“儿时书卷存余味，静日江山但坐忘。”“生惭乱世能容我，静觉高荷已退香。”“无多来日思前事，剩有春光赚老夫。”“梦长梦短了无迹，窗暗窗明过一生”，皆意味渊永。专写景者，如“夜久一萤深入露，月明双眼静生波。”“残月渐移成曙色，寒风忽起结层阴”等句，亦精思入微。

二九六、觚庵诗：“江山寥落同萤照，城郭苍茫与雁齐。”石遗丈诗：“寂寞江山春尚睡，酸寒城郭客如僧。”二诗有异曲同工之妙。

二九七、江叔《道中杂题》四首，各有小序，皆序胜于诗。如云：“回望山烟渐台，日且曛黑。桥上方有来者，不远人境，而得静趣。余之愚以是为乐。”又云：“凭栏而立，身在树杪，四山围合，时若无去路，并来径亦不可识。”又云：“夕阳岭浓秀如黛，离浦城县治十余里见之。又行十余里，舆前万松离立，高下跨数峰不断。山童于别峰松下，持竹器扫落叶，望之如画中远人，不施眉目。踏松阴径带折而上，时日亨午，而阳崖黝如阴壑。”又云：“道旁流水，为涧，为峡，为泉瀑，汇而为长溪百折，于乱山回互时，或隐或见，溪声常若在耳。至建阳郭外，山忽开列，溪亦弥畅，环绕若城之外壕然。因待渡上石壁眺望，置身既高，溪山之胜，靡不呈献。余穷于世，而客游富揽山水，又能镌琢文字以自娱弄，殆亦造物之厚我也。”自是小品文字上选。

二九八、石《僮归》诗，三百年中绝唱。江叔集中，有数诗为仆役辈而作者，亦工。《道中忆旧仆沈用，作四诗以酬昔劳》之一云：“健仆不再得，今知为客难。况复日追程，行旅山谷间。犹忆前度游，踏遍全闽山。沈用实从我，共作三年还。去冬再入闽，重当历险难。仍欲沈用从，沈用已老孱。讵忍复相役，使其筋力殚。出我胥门城，有船插樯竿。沈用却送我，独去烟波宽。”其二云：“七闽非通途，游子劳可怜。有山更无地，溪谷相钩绵。昔我将过溪，沈用在我前。唤船早相待，从岸攀船舷。意恐争渡时，船兀我或颠。及我将上岭，沈用来舆边。以手扶舆行，欲代舆夫肩。意恐舆或倾，坠我千丈渊。我时在道路，自管食与眠。余事悉付渠，闲裁诗百篇。沈用今不来，难复如当年。”三、四不录。又《感忆》四首中之《二仆》诗，与石诗蹊径虽不同，而情真语挚不二也。

二九九、李爱伯于嘉道间诗人多所诋诃，而独以鲁通甫才气笔力为可取。通甫诗盖私淑潘四农，几欲出蓝。雅片战时，所为哀时感事之作，尤苍凉悲壮，足当诗史。《读史杂感》五首云：“铁舰云帆满上游，建牙吹角动高秋。三千组练犀弩，一夜风烟散火牛。绝域威名惊小范，中朝党论送维州。虎门鹭岛孤县地，坐甲从容待运筹。”“小范”，指林文忠也。“立仗萧萧老肃，忽闻鸣凤在朝阳。空传天语褒殊锡，无复廷争守御床。战鼓悲凉旄节落，星轺留滞海城荒。长沙稍喜能流涕，寂寞青蒲望报章。”“条支万国大荒西，职贡经年道不迷。旅拒公然争互市，庙谟终与讲招携。大军解甲供牢礼，小县征丁习鼓鼙。圣世只须勤内治，旋教瀛海尽航梯。”此首犹是闭关时代之思想，足为清人夜郎自大之证。“征蛮部曲数杨罗，今日谁当马伏波？楚国三男生绝小，将军十万办原多。奇谋竞搏中行说，猛士争求曳落河。幕府纷纷满朝杰，急应亲奋鲁阳戈。”杨罗谓杨芳、罗艺也。道光二十一年，杨芳以参赞大臣赴广东。“图山门外见旌旗，铁瓮城头戌鼓悲。夜色横江狐吹火，军声满地鹊移枝。中原征调空千里，北固登临又一时。独倚苍茫看海色，楼船如马日东驰。”《辛丑重有感》八首云：“清酒黄龙约屡讹，珠江瘴海日横戈。全开门户容蛇豕，漫握韬钤布鹳鹅。燕将不闻诛骑劫，赵人犹是爱廉颇。征南部曲凄凉在，忍听临江节士歌。”此首指琦善、奕山诸人，先后与英人谈判反复。“骑劫”谓奕山。“披发何人诉上苍？孤舟百战久低昂。前军力尽宵泅水，幕府谋深坐裹粮。握节魂归云冉冉，扬灰风疾海茫茫。神光金甲分明见，巽血衔须下大荒。”此首咏关忠节公天培虎门殉难事也，字字沈郁，精灵恍惚。“张公苦意绝天骄，忽报呼韩款圣朝。便遣频阳老王翦，岂宜绝域弃班超。贴鸢事业心纡折，射虎河山气寂寥。珍重玉关天万里，西风大树日萧萧。”此首指林文忠公戍伊犁也。“白皙通侯画戟雄，黄扉假节黑头公。银枪世领亲军使，铁券家传汗马功。弓矢临逞恩数异，金缯误国古今同。如何更卖卢龙塞？从此东南锁钥空。”“五羊城外赵佗营，百处风声草木惊。仗铍将军喧就逮，秉鞭王子静专征。螭头妙选千金士，虎节新征十道兵。见说珠崖近乘胜，前驱几日斩长鲸？”“龙额功高拜故侯，羽林精锐下黄头。料兵荆楚遥传箭，挽粟洪饶急唱筹。江转干盘连铁索，山围五管似金瓯。英谋老算今何在？一夕烽烟满目愁。”“吉网罗钳事有无，金鸡才下痛慈乌。关中储借思刘晏，塞上风云避郅都。麻临戎天惨淡，干将出匣气盘纡。斩蛟毅虎威名在，只待从容展壮图。”“南州使者建双旌，万里呼相载酒行。本以文章期报国，翻令书剑学从征。仓皇发策丹心炯，慷慨登陴白发生。草檄飞书枚乘事，独能无意向功名。（单地山师视学粤东，凡三书召与同行，以亲老辞。先生后以失职长假归。”）老杜《诸将》，后人学之者多落空腔，如此坚苍，得未曾有。

三○○、通甫《烽戍四十韵》、《崖州司户行》，皆为林文忠公遣戍而作。《烽戍四十韵》云：“烽戍八千里，讴歌二百年。山河环北极，虹互东天。庙算纡长策，麾旌属大贤。亚夫坚走敌，充国老屯田。成败归时议，衰荣与境迁。老罢失当路，俊鹘坼空拳。蛟蜃楼台黯，龙蛇岁月缠。雄藩深坐甲，上相起行边。已宠轩墀鹤，谁怜浪泊鸢？和戌计翻覆，严谴意流连。横陇京东道，梁沟洛北川。雉垣危ゃや，鳞屋激洄漩。使者中枢辙，温纶阁下宣。白天恩浩荡，奉诏涕。编管辞输作，刍荛窃备员。丁男大农籍，竹楗水衡钱。三尺梁园雪，孤臣属国毡。胫毛销毳局，心血渍烽烟。赋士洪流奠，回春霁景鲜。云中思魏尚，楂上忽张骞。白简持朝论，黄扉拱御筵。圣怀虚拥护，国是太周旋。牛李同口逐，松维求弃捐。衅原匪马邑，功岂忘澶渊。恻怆舒刘啸，蹉跎误祖鞭。群公一挥手，别泪洒河Й。远铎声凄咽，鸣驼气局卷。阳关风浩浩，黑水梦溅溅。路并阴山直，沙盘大漠圆。此生断消息，吾道属屯遭。每忆清淮夜，初回下濑船。深谈略年辈，激赏数诗篇。置醴延申白，驰书问草《玄》。龙门终负李，马骨未归燕。字忍三年灭，旌悲万里悬。黄云遮不断，落日眼常穿。塞迥稀逢雁，春寒慎脱棉。刀环愁满月，剑血涩飞泉。县宇仍防寇，边兵荆┴弦。谁倾西海水，直为洗戈？”沈雄开阖，神似杜公。《崖州司户行》云：“君不见卫公矫矫人中龙，秉鞭作镇川西东。兵卧鼓兵马雄，二边震聋趋华风，蓬婆滴博争来同。一言不合奇章公，颠倒朝局如飞蓬。我欲登高望海水，珠崖茫茫八千里。手持湘竹枝，涕泪垂不已。古来万物有如此，君能断鳌续柱正四极，不能使马头生角乌头白。又能驱山走海障狂澜，不能使长虹贯日霜降天。车师疏勒连于阗，条枝更在西海边。马嘶无草人无泉，塞道蛇满川，剑牙丹口腥流涎。行人十无一二全，君独何为浩浩然。叩天关，震天鼓。黄河经天却东注，白日照耀寒门苦。不见崖州老司户！”此诗音节意境，从梅村《悲歌赠吴季子》脱胎而来。

三○一、《通甫诗存》中，以《三公篇》最为巨制，笔力坚苍，叙事简净。惟极赞裕谦，稍与史事不合。《故钦差大臣两江总督裕靖节公谦》云：“裕公忠臣后，正气何堂堂！起家谢阀阅，致主由文章。东南大藩地，实领财赋疆。士女餍笙竽，沟洫流稻粮。昏昏宝珠域，仙仙歌舞场。感叹风俗颓，嫉邪森刚肠。意待五蠹除，坐使万民康。淳风未回斡，丑夷纷陆梁。舟山弃其甲，虎门嗟排墙。流涕拜表行，前驱心飞扬。昔我有先臣，战血漂大荒。主忧臣则死，投袂亲戎行。一呼百夫奋，再呼千帆张。流沫誓三军，天水久低昂。斥堠日谨严，间谍亦有方。捉鬼剥其皮，断筋续马缰。群鬼哭彻天，海水为沸汤。初攻昌国城，三帅同时戕。再战招宝山，军门气凋伤。公时秉鞭出，下马泮宫旁。丰碑摩日月，大字标流芳。水痛诚勇公，血泪终承眶。军门单马来，登城语仓皇。挥手谢军门，百口不得将。君与此贼生，我与此城亡。呜呼英灵姿，铁立色不僵。皇情久震悼，群议犹披猖。安得传此词，稽首陈太常？”“三帅”谓总兵王锡朋、郑国鸿、葛云飞也。军门谓余步云，兵败而逃，后正法。《赠太子太师大学士王文恪公鼎》云：“皇朝二百载，养士余几人？大哉蒲城公，只手回天钧。立朝重山岳，上殿惊星辰。当时中书笔，肺腑专经纶。虽无伴食嫌，终谢帏幄亲。赖其朴诚极，每叨恩遇频。岭海有弃甲，梁宋无安鳞。中原千里土，化为荆与榛。被命紫阁下，持节黄河津。道逢侯官公，荷来天垠。僦屋风雨夕，露立冰雪晨。司空三尺籍，水衡百万缗。铢两慎支札，尺寸筹茭薪。呜呼两贤绩，万古留河ぞ。公功未克敉，侯官出玉门。是时龙蛇斗，虹霓绕城。归朝奏事毕，廷对升紫宸。流涕守御床，圣意久逡巡。古来格天业，结念期精真。斋戒坐小阁，万言倏然伸。一请罪大帅，再请责枢臣。语多气激烈，反侧声酸吞。萧萧起草亭，耿耿灯火昏。一死岂沟渎，留感天听尊。天尊听斯卑，公死无儿孙。哀赠何足荣，所贵公论存。觥觥史酋节，精白无淄磷。我欲赋《大招》，雷电交天阍。剖心告百尔，此义难重陈。”末段叙尸谏事，可谓神血湛湛矣。《浙江巡抚刘公韵珂》云：“中丞齐鲁士，屹立气崭绝。卧病临安城，千里固积铁。重值甬东败，疆圉日杌杌。元帅天上来，骄盛贵莫匹。所将多禁卒，虎皮冒羊质。动止须关白，岂得无肘掣。义律固诡谲，璞鼎尤恍惚。乍浦逮余姚，千帆常撇捩。炮火洒空来，晴天黯飞血。义勇先倒戈，大将莽奔蹶。关隘不闭，公怒目眦裂。抽刀断江流，分寸不得越。气阻昌国涛，令肃钱塘月。大义责主帅，小心诘奸黠。闻范破胆寒，撼岳力阻折。以兹西湖波，晴光荡城阙。每恨贪功徒，上章苦论列。宸聪颇虚纳，物议坚莫夺。严谴两依违，公论未昭雪。伊昔侯官公，谪戌事仓卒。萧条行李来，握手两绝诀。解赠五百金，箱箧立空竭。金瓯正完固，宝剑岂折缺！反念玉关人，万里犯炎热。陨涕下黄河，到海声幽咽。去住两忠贤，梦魂永忉怛。”元帅谓扬威将军奕经。义律为英国领事，后召回，以璞鼎查为全权公使。三诗不愧大手笔，并时惟朱伯韩可以抗手。

三○二、陈秋肪（沆）《简学斋诗》，古淡幽，有味外味，在同时名家潘四农、程春海之上。《石遗室诗话》称其“字皆人人能识之字，句皆人人能造之句。及积字成句，积句成韵，积韵成章，遂无前人已言之意，已写之景；又皆后人欲言之意，欲写之景。当时嗣响，颇乏其人”云云，诚确论也。其诗言情写景说理，皆有独到。各体精美，五言尤高，多骨重神寒之作。淡远处从苦吟而出。“空山无人，沉思独往。”“羚羊挂角，无迹可寻”，秋舫诗品庶足当之。

三○三、简学斋写景之作，可分幽秀与奇警二种。如“孤帆信风游，水阔山渐远。不知舟行急，但觉地势转。篙橹终日闲，吾亦兴不浅。却缘急柁声，惊吠岸旁大。”“屐行落叶深，门敲秋云响。不知何花开？奇馨悦静想。”“一松一精神，一石一造化。坐久佛无言，微闻鹤叹咤。何不入山深？人间少真暇。”“万树结一绿，苍然成此山。行入山际寺，树外疑无天。我心忽荡漾，照见三灵泉。”“灵泉秋在朝，寒溪秋在暮。寺门开夕阳，落叶闭斜路。却听流水声，寒色上衣屦。空山一钟声，曳杖吾亦去。”“出门视天宇，阒若户方扃。上下同一寂，真宰独未停。还归减烛坐，虚房罗众星。”“闲望西山云，御风独高出。安能化玉水，一洗尘中色？”“钟鸣万山裹，响落万山外。寻声入东林，静极冥诸籁。石泉左右流，曲与真源会。闲云不离寺，倚树作奇态。”“风摇修竹巅，清韵动高馆。开门忽无声，倾耳听已远。”“索幽情难歇，看山夜更好。”“晚饭带玉堂，灯前万峰绕。江光切虚空，众阴合筱。风随岭树定，星落蛮天小。”“大霜疑小雪，残月避高星。树影连村暗，鸡声带水听。”“寒僧烧落叶，古佛守残灯。”“山空生妙响，树古有仙心。”“野云多在树，春水不离村。”“秋心多在夜，坐理妙于眠。”“树如将晓色，虫有欲秋声。”“月明山带雾，烟定水谷星。”“塔影摇寒日，钟声堕白云。”“画图白现千山影，灯火青围半郭烟。”“疏窗纸薄风常聚，老树声多雨不知。”“三面山围僧榻静，一湖水抱佛楼圆。”“槐阴绿暗千村雨，麦浪青浮万陇烟。”清远静穆，高者兼有陶王韦柳之胜，次亦不失宋人。至如“朝见太行青，暮见太行碧。行人无时休，山意去不息。立马望中原，纵横见城邑。去雁无定声，垂云可怜色。战余草木荒，岁晚风沙直。”“虚空扪有棱，昼夜混无界。侧身酒家炉，四壁风破碎。势欲挟茅龙，上天始称快。”“山气开夕阳，河声转孤郭。”“杖底百峦山，一气青到海。”“人烟开夕照，草木带河声。”“水将孤柁急，霜逼众星高。”“一气浮三楚，重湖陷百蛮。”“浪摇天地白，山积占今青。”“东湖老龙抱云归，掉尾犹作跳珠白。”“舟行忽到星斗上，水底别有青天开。”“高歌古月不堕水，纸外隐有蛟龙听”等句，则苍凉雄奇，得老杜之神，能者固无所不敢也。

三○四、秋舫七古，才壮气逸，力追唐人。如《万寿寺七松歌》句云：“不雨何为怒涛吼？绿云横铺三千亩。生平入寺不拜佛，兹乃绝倒支离叟。二松在左二松右，三松当中相配偶。旁一大榆羞老丑，掉头意欲墙外走。灵根日月照不到，元气自贯天地后。我疑七松皆老龙，七龙上天成一松。不然何故非枝叶，一一变化鳞鬣同？”突兀奇警。《苗刀歌》句云：“此刀铸自苗人手，五月五日神饮酒。临水咒取黄蛟魂，毒雨炎风为父母。忆昨天兵下五溪，将军转战南荒低。野苗杀人如截泥，取头祭刀刀夜嘶。彼刀虽然一当十，不如我刀智胜力。事急争来马后降，微生忽向刀前毕。只今妖气犹射人，斑斑战血痕疑新。夜来触髅哭山雨，绕刀索魂吹碧磷。”“母”韵、“嘶”韵、“磷”韵，奇警异常。《苦寒行》句云：“太行西来僵不动，滹沱东流连底冻。大树飘零白雁魂，明珠破碎骊龙梦。寒威未讦尺寸逃，世间广厦嗟何用？”直是合老杜、昌谷为一手。《刘贞女行》，神肖昌黎，中有警句云：“穷冬僵卧，夜雪纷纷。母怜儿寒覆以魂。梦中抱母不见母，往往夜哭惊起村中人。”沉痛语前人所未有。至其《河南道士乐府》四章，则又椎心动魄，香山乐府之遗，不徒极才人之能事而已焉。

三○五、秋舫五古长篇如《兰阳渡》，得乐府神理，必传之作。

三○六、秋舫五古长篇，皆自肺腑中流出，真挚动人。如《送魏默深归湖南》句云：“登堂见我母，具道儿今肥。”《邳州道中守雪示弟大云》句云：“同行吾良乐，俱出亲何慰？”《中秋饮李双圃寓斋放歌》句云：“巴陵一样团月，照见堂前双白发。酒后如闻太息声，天涯游子归何日？”情真语不可多得。又如《出都》诗句云：”与君久相处，豁达如一心。以月置水中，不知谁浅深？”《送唐竟海归省》句云：“坐我明镜中，自然呈浮伪。能使妄者心，照之发深愧。”又云：“去后思更深，常惧为君弃。”《送魏默深归湖南》句云：“同生不同气，偶合终成离。送君旋闭户，积此悠悠思。”《奇答竟海》四首句云：“执业须执真，结交须结久。所惧德不修，内外成两负。知再见君时，还相许与否？”《十一月默深留长沙相聚旬余得诗五首》句云：“久客今还家，狎戴父母宠。积兹手足间，渐觉聪明壅。忽与良友亲，一敬疏百冗。”《入小龙山拜稼门师墓与均之》句云：“我昨闻汝病，如适在我身。踊跃来视汝，忽如冰得春。尊酒过夜半，语多屡沾巾。乍逢良慰借，言别转酸辛。”友道至此，令人可敬可爱。又如《项师竹张馥亭自麻城来访欣然有作》句云：“前夜江上风，舟来亦不易。”《小除日景州道中感赋》句云：“最好故乡居，难得少年日。”又云：“晚饭不肯饱，一争枣栗。长者将予杖，急则抱母膝。自倚诵书多，不受相挞扶。”皆有真意。律句“年荒惊俗改，岁暮见家穷。”“梦短心常觉，寒深气转清。”“水深人语应，乡近客心疑。”俱耐寻味。

三○七、秋舫诗见道语极多，而不堕腐气，盖学问在诗外，益以蕴酿之功，乃造此境，非寻常小家所能望其项背也。如《秋斋读书杂感》句云：“高斋谁所营？贻我以有余。客居虽云暂，谁谓非吾庐？”又云：“群物各杂生，不碍兰蕙长。秋雨绿一山，始见门户广。”又云：“利端即祸首，何以安群生？圣人体万物，无过口腹情。”又云：“多读吾未能，静对良亦悦。六经有微言，了了川上月。印波本常圆，投石乃成缺。”《灵泉寺》句云：“泉性定且清，物形视所迁。流行与坎止，外内符自然。”《冬夜》句云：“沉思与浮虑，异趣同营营。不有夜气息，何由知至精？”《奇答竟海》四首句云：“人海足车马，夜久声如织。静中感至听，今古去不息。”《十一月默深留长沙相聚旬余得诗五首》句云：“岁暮百物敛，纵心俱一收。检点终岁事，一身千悔尤。”又云：“一念静躁间，终古霄壤侔。”《由广州至南雄舟行杂诗》句云：“各有天地身，攀附宁非耻？”《放船》句云：“顺逆天何意，穷通我自疑。”《赁屋叹》句云：“世间寒士贫无屋，每逢风雨冻折足。今我赁屋有屋居，日受逼迫犹为福。”《立春》句云：“客当岁暮心俱促，天到寒深意已回。”《送默深归邵阳》句云：“名到无成方肯悔，学当欲进转多疑。”皆深于理境。

三○八、简学斋近体多法唐人。五律如《夜抵刘山人家》云：“行到月斜处，入门千竹林。故人此高卧，前日约相寻。雨过春如梦，山空夜有音。坐深无一语，何以答同心？”真得王孟神理，非渔洋、时帆之貌为王孟者可比。七律尤多神完气足之作，如《北行留别舍弟大云》云：“十年车马逐风尘，今日辞家又暮春。仗尔多才能养母，怜子此去尚依人。逢迎自愧无奇策，出处须知不辱身。长路艰难休在念，客中生计未嫌贫。”此诗初看似平淡无奇，细绎之章法甚密。“辞家”二字，领起三、四。“尚”字与“又”字呼应。第五句顶第四句。第六句“出处”二字，绾合三、四。第七句“长路艰难”顶“出”，“在念”顶“处”，融成一气，便不觉。一结漾开。全首脉络灵活，情真语挚，自是名作。《兰阳守风》云：“晓来天影变黄埃，天外惊风卷地来。隔岸似兼飞雨势，横流难倚济川才。蛟龙影里孤城动，鸿雁声中万鬼哀。身世苍茫双眼泪，沙头忍冻立徘徊。”贺耦庚评曰：四句可知用世之难。魏默深曰：五、六句沈著苍凉。《濮州道中》云：“父老车前说战场，可怜不是旧春光。桃花破屋开残雪，燕子空坟语夕阳。偶有人言惊鬼答，翻从寇尽见兵忙。流亡遍地须安集，莫使田园尽意荒。”吴兰雪曰：起、结用意俱佳，三、四句哀艳。默深曰：五、六句凄惋沉痛。《中元黄鹤楼待月》云：“醉后婆娑不用扶，登临恰与好风俱。暮天悄悄月将出，江影荒荒山乍无。静坐偶教千感息，高怀独倚一楼孤。谁家渔艇归来晚？惊起断鸿云际呼。”耦庚曰：三、四句空际传神。默深曰：写景入微，结逸。《扬州城楼》云：“涛声寒泊一城孤，万瓦霜中听雁呼。曾是绿杨千树好，只今明月一分无。穷商日夜荒歌舞，乐岁东南困转输。道谊既轻功利重，临风还忆董江都。”龚定庵曰：裂笛之作。兰雪曰：五、六句纪实语，非忧时者不能道出。默深曰：末二句真《杜》。《除日抵京》云：“四千余里舟车马，九十日程雨雪霜。（十月朔由武昌解舟。）短景仃常兼昼夜，长安到亦抵家乡。转无往岁追逋苦，奈此流年过客忙。儿女今宵知忆我，只应欢笑慰高堂。”默深云：格律俱高。《九里关》云：“九里关连三里城，关门高倚夕阳明。地形险更逢荒岁，人语轻犹带楚声。云里白飞双涧落，马头青拥万峰行。欣看陇上锄新麦，河北于今不用兵。”壮往舒发，似明七子之学唐，而有真气。

三○九、五绝一体，宋以后工者不多。秋舫《渡河遇相识寄家书》云：“尔到长沙去，平安奇两行。东风残夜月，逢我渡兰阳。”真得唐人之遗法矣。

三一○、程春海（恩泽）先生诗，奇字大句，力追昌黎、山谷，于逊清三百年中，最近石斋。其《忠孝女沈将军歌》云：“献贼杀人若草，长沙以南无完堡。避贼锋者走且僵，诸统制师皆女郎。守备独以孤军当，（孝女父沈至绪。）殄贼过半身乃戕。身戕其骨为贼得，孝女哭父泪尽血。刀如青霜马如雪，白甲白旗白褶，一队银龙翻虎穴。贼见孝女疑飞神，弓不暇弯矛不矜，但觉仆如木偶人。多罗棉手剑锋利，左右恣我意，帐中万贼俱伏地。忠臣骨在孝女肩，归来一恸云黯天。环陴士卒誓死守，忠臣尸与州城全。献贼不敢窥其藩，孝女志与州城坚。诏褒婵娟晋游府，十六芳龄帅貔虎。五岭以外闻其鼓。鼓声忽死麾不扬，天涯热血埋干将。夫亦战死为国殇。（孝女夫贾万策。）夫逐父去魂洋洋，妾感身世何苍凉！脱我绿沈之甲还君王，鸡斯徒跣奔故乡，青灯万卷声琅琅。杀贼手，说经口，宣文女徒环座右。花时不作儿女梦，梦见弯弧射天狗。沧桑一变无何有，只此能忠能孝能节奇女子，《女云台》上三不朽。况复文能传经武戡乱，俯尽天下雄才首。君不见明铛绣帔麻滩祠，异代犹作勤王思。呜呼孝女何其奇！”飞动排，起落自如，不愧子尹师资。

三一一、春海写景诗极隽妙，如《绿萝岩》云：“玉人晓临镜，绾作堕马髻。自顾一嫣然，光照姊与娣。名流醉欹帽，衣角飘风前。书味盎胸中，俯仰皆可怜。兹山胜以态，千古向人拜。不假草树色，浓秀发天黛。回飙叩其腹，其响若钟鼓。其腹疑有月，夜夜白如许。桃花日暮天，只愁化流烟。安得棹渔舟，守山长不眠？”《北沙河》石：“寒山碧于云，朵朵落平地。清流带沙渚，冰雪结其裔。马蹄波离风，人影镜面字。稍稍涉坡陀，悠悠缓征辔。忽见西归鸦，万墨湿空翠。枯柳抱村红，中有夕照醉。”《自山足登飞泉亭》云：“万树裹江水，江水影万树，一碧混天地，白界一沙路。帆积寺门隐，径转飞阁互。玉声琅琅然，秋瀑叠轻雾。僧言冻雨后，雷轰海倾注。欲吸人影去，行者屡回顾。樵答与梵语，多为泉所误。晴久自敛抑，蹇蹇出深锢。小亭坐岩窦，当夏亦寒冱。我欲穷其源，云滑不可赴。”《大雪望峄山湖》云：“清极一湖水，雪来改其色。四面白皑皑，但觉波影黑。平极一湖水，雪来使之高。琉璃突中心，不关风起涛。一绳南雁拍波急，惊起老鱼沙上立。片帆渺渺何处投？已裹烟云万重湿。”皆能独造竟境，章句亦奇创，子尹效之，更出蓝矣。

三一二、春海《赵北口》句云：“鱼声在水都成雨，帆影依天欲化云。”真绘声绘影之笔，见《瀛舟笔谈》，集不载。

三一三、山阳潘德舆（四农）之《养一斋诗》，根底盘深，嘉道间一作手。所著《诗话》，标举“质实”二字，以救渔洋、仓山两派之弊，洞见本源，可范来学。全集中五古最高，各体则才力有所未逮。录其数章于此。《同景蘧作》二首云：“群芳奋春阳，日夜有新得。出门见柳阴，招我闲伫立。余情共春流，高下散原隰。劳者促尘务，田夫多暇色。安得耦耕人，泄泄养心力？”“群生私其私，识趣不互奇。自笑我所怀，寂寞一野寺。寺门连园田，僧语谙农事。午饭鸡数声，归人逐牛至。村景入闲瞩，狭陋有余地。寄言溪上客，四体善安置。”《暮春》云：“万化续自然，吹律何新故。十年送春歌，群愁归一悟。蜂高不离花，鸟低部絮。是物胶春心，天公恝不顾。奇忍以为仁，阴阳甘怨恶。逐境煦煦然，么翘纷上诉。”《牡丹宴集》云：“燕子几时来？飞絮忽已满。看花至鼠姑，春色渐凄断。更防零落尽，亟命壶觞伴。爱极虑转生，物浓兴宜短。归去茅斋清，萝月下缓缓。”《刈藤》云：“种藤十余年，缪曲如蛇龙。开花满墙头，为我招好风。何苦痛斩刈，不使缘蒙龙。蒙龙良可喜，侵陵太无穷。一割当其罪，适以全乃功。掷锄坐清阴，俯仰恬心胸。幽居殊寡绩，持斯翊天工。”《鹊巢》云：“物理互相资，人心何不平？东园破鹊巢，鹄鹤来经营。巢成鹊不居，飘摇霜月明。鹆鹆讵多事，移居非力争。昨游芳田中，群乌喜飞鸣。见人无惧色，牛行乌亦行。土带新草，乌正仗牛耕。牛不居盛功，乌不感至情。飞走与巨细，造化原交并。人故贵于物，谁其通至诚？”《题画》云：“春夏接续间，山气似花发。画师亦何心，乃使淡入骨？应知穆穆中，万象竞荣茁。蕴兹贞后元，难与艳者说。”《南村即目》：“凉云傍溪宿，晚树就烟隐。诗心入飞鸟，不与斜阳尽。藜杖伴僧归，渐觉钟声近。”《与子履》云：“残雪不忍扫，为待空明月。雪月夜相亲，两美意疏豁。如何我所思，片云楚天阔。”《岁杪与勤子别途中却奇》云：“半生我一友，恨不同室住。小别颜不开，何况今远去。畏别忽已别，双泪伴一路。君文置我膝，欲读不能句。合眼即见君，飞身那可度。赠君以自爱，百年各调护。”《镇江至江宁山行杂述》云：“杂树编为篱，碎石堆为墙。朝行不离门，种菜依南塘。暮行不闭门，放牛眠东冈。”“人畏冬山肃，我爱冬山丽。老木妍新霜，浅红透深翠。润以淡水墨，遥山抹松际。”“两人挽一车，一车坐孤客。坐者贪曝背，挽者汗四滴。羡煞驴背僧，松风扬棕笠。”“江头不断山，山腰不断枫。衣裳染云碧，门巷铺霞红。居人淡然忘，我乃行画中。”《秋日舟往吴门途中感怀》云：“忄妻忄妻复忄妻忄妻，含悲出庭户。制泪怜老妻，回头痛长女。（七月十七日长女夭逝）今春宁北行，女归送尔父。临别语再三，愁予道间苦。今日予南征，无尔话缕。予仍一叶舟，尔剩一А上。阖家不忍说，相对色惨沮。柔肠痛欲断，乃更作羁旅。问女如有知，幽明共凄楚。”“娇儿甫十龄，哭姊郁肺肝。昼绕父母啼，夜寝那得安？季女质尤羸，涕泗长ォ澜。痛姊亦致疾，呕喊衔悲酸。余如惊弓禽，惕惕防摧残。医药连日夕，奔走形神殚。渐喜有起色，眠熟能加餐。割爱径出门，此心胡能宽？天属劳梦魂，未关行路难。”“吴门岂云远，计里只七百。况为旧游地，赏音多莫逆。及兹桂花敷，江山劝幽屐。讵如悲郁余，游兴减欢适。斜阳城南楼，登舟已恻恻。长川动晚烟，旅恨与无极。去冬亦独游，心空境无窄。今兹才中秋，毛发有寒色。中年哀乐多，摆落故无策。”《野意》云：“观古发长叹，养心以八表。登邱来远大，白云送归鸟。暝烟一色中，万态炯如娆。即目既有会，古人岂缥缈。归来还步檐，不识户庭小。”《晚坐迟通甫不至》云：“人静天降庭，星汉气盈眼。端坐待明月，万里海风远。之子众谣诼，老夫一缱绻。咫尺嗟迹违，夷犹夕忘饭。”《城外晚舟》云：“林虚秋气生，鼓足逃暑。菰蒲动微风，城郭入疏雨。却忆秣陵舟，闲看远帆去。”《题马鹤船老渔图》云：“一竿在天地，万物若潮汐。江湖十顷深，名姓有谁识？我不为老渔，发似老渔白。长风偶然起，吹我过赵北。泊然人海中，忘筌鱼可得。”《雨后看山》云：“远山霁后近，近山雨中远。兼迭回薄，朝岚郁不散。谷云藏日华，苍茫忽疑晚。但觉青，一气抱徐兖。葱龙万草木，佳境掩何限。讵识暗霭中，天地合苍浑。峰峦爱削露，所保毋乃浅？”《哭黄蔚雯》云：“归里哭邱生，寸心已分裂。斗闻君亦亡，肝肺真断绝。踉将至君门，一语万呜咽。君死不姑待，我行复牵掣。隔此数日间，不得生诀别。濒死日念我，舌卷尚频说。回思弱冠交，卅载如一瞥。坐君堂户间，似君话琐屑。开眼成梦幻，诸郎已衰。出门悲复悲，胸腹日瘀结。仰天复何言，死去悲乃辍。”《题陈秋谷西溪梦隐册子》云：“林翠似山合，芦白觉霜近。水际物自明，人外天无尽。梦醒短棹归，吾将就真隐。”皆真意盎然，造平淡之境。《寓感》五十首，乃出都南归纪行之作，与姚梅伯《南辕杂诗》一百八章，同工异曲。其他长篇，亦多佳构，不具录。

三一四、鲁通甫诗笔雄健，私淑四农，几欲出蓝。其杰篇巨著，感时纪事之作，苍凉雄直，可备一代诗史，前已话之，兹再录其《荒年谣》五首。《卖耕牛》云：“卖耕牛，耕牛鸣何哀？原头草尽不得食，牵牛镝躅屠门来。牛不能言但呜咽，屠人磨刀向牛说。有田可耕汝当活，农夫死尽汝命绝。旁观老子方幅巾，戒人食牛人怒嗔，不见前村人食人。”《拾遗骸》：“拾遗骸，遗骸满路旁。犬饕乌啄皮肉碎，血染草赤天雨霜。北风吹走僵尸僵，欲行不行丑且。今日残魂身上布，明日谁家衣上絮？行人见惯去不顾，髑髅生齿横当路。”《缚孤儿》云：“缚孤儿，孤儿缚急啼声悲。主人出门呵阿母，阿母垂涕Д。已经三日不得食，安用以子殉母为？不如弃儿去，或有人怜取。主人闻言泪如雨，家中亦有三龄女，前日弃去无处所。”《撤屋作薪》云：“撤屋作薪，雪霰纷纷。三间老屋昏无灯。朝撤暮撤屋尽破，灶下湿烟寒不温。大儿袒，小儿裸，余草布地与包裹。明日思量无一可，尚有门扉堪举火。”《小车辚辚》云：“小车辚辚，女吟男呻。竹头木屑载零星，呕呀啁哳行不停，破釜堕地灰痕青。路逢相识人，劝言不可行。南走五日道路断，县官驱人如驱蝇。同去十人九人死，黄河东流卷哭声。车辚辚，难为听。”惊心动魄，如读吴野人乐府。近体佳句如“归牛徐隐树，小雨久藏村。”“庙火悬孤嶂，江风卷乱星。”“春云如迟客，高柳渐依人。”“逆风过午骤，危岸入冬高。”“湖天寒变白，冬树水留青。”“深谈交涕泪，小饮敌风沙。”“山蝉知向暮，秋雨不随云。”“石榻连云湿，山松翼阁齐。”“露添堤柳重，风过佛灯低。”“拨泉初过屐，笼烛细看松。”壁画扪逾淡，山蔬跃渐浓。”“山如行客倦，树为望乡多。”“溪明沙数米，谷暗柳成城。”“虹霓缠白昼，人鬼杂孤城。”“闲愁将酒泛，好梦著香薰。”“路并丹阳直，山包白下圆。”“林深晴更滑，水近午犹清。”“柳暗人归郭，江鸣雨到船。”“蚁迁将雨地，虫扰欲风天。”“晚药侵灯煮，春诗带病删。”“远天福┩梦，小雨静山容。”“云泉泻山绿，风柳扫江沙。”“风烟盘战地，云水淡归人。”“楼船似马争趋海，钟阜如龙欲进城。”“九点烟迷三岛月，十洲风转六鳌身。”“三更梦里齐山泪，一棹灯前汉水声。”“天下奇观原绝域，古来春色自皂州。”“蛮府千峰闻坐啸，河源万马识归尘。”“金笳有泪秋乘障，铁骑无声夜度关。”“水禽入户自呼食，江草无名齐著花。”“千里江光涵作雨，一宫秋水变成霞。”“梨花辞树全成雪，杨柳当门似有人。”“白日未消奇女气，黄河犹见古人心。”“三辅河山龙脉远，九州尘土马蹄骄。”“云中帆影趋辽海，树里湖光绕郑州。”“座中佳士与秋远，湖上好山如画明。”诵法浣花，森然有可畏之色。沪上博古斋书店有莫吕阝亭批校《通甫诗钞》本，索值太昂，未购取，不知其月旦如何？

三一五、读姚梅伯《复庄诗问》，雕肝镂肾，戛戛生新，体格与二樵山人相似，而局度广于二樵。并时名家，俱有褒语。程春海曰：“处境愁郁，故旨合风骚；拓胸阔大，故辞无庸浅。李杜再世，定当把臂入林。”潘四农曰：“有鞭风叱霆之气，而用遏抑掩蔽之法，遂能刻画崖，虚空粉碎，生峭幽异，迥绝辈流。目前求砭俗追古者，非作者而谁？”陈云伯曰：“其博大昌明，如摩诘之王；其出神入化，如少陵之圣；其枯寂空灵，如阆仙之佛；其飘忽绵邈，如太白之仙；其幽艳崛奇，如昌谷之鬼。君才诚不可斗石量也。后有论者，当目为诗中之神。”推许如此，亦云至矣。

二一六、梅伯诗写景之作最工，其游普陀、游四明诸章，尤见惨淡经营。普陀有“海上仙山”之称，佛地仙踪，灵奇幽秀。以寻常诗笔状之，必不能工。天故蓄此异境，以待梅伯之宣泄也。其《由妙严路至普济寺》句云：“不履中极高，安知下方窘？置我太始间，神驹气为引。朝海群岫严，缠天万松紧。”又云：“寸心如兹山，独立谢依傍。钟梵出峡迟，星斗落檐亮。且抱青莲眠，莲浮大海上。”《息耒院》句云：“东风不受海烟气，吹动春岚作麝香。”《白莲庵》句云：“涧流夜细调岩语，苔气春酥腻石鬟。”《澄灵涧》句云：“炼心初夜月，洗耳再来禅。大海无真岸，空山有逝川。”《青玉涧》句云：“藻缝皆山影，动日光。”《青鼓磊》句云：“山势愁海沉，力挽气能健。”《喇吹嘴》句云：“俯吸落日气，仰吐初月华。容腹未及斛，作意偏<谷含><谷牙>。林阴石垂掌，与云相攫。揉之极粉碎，散如杨柳花。”《笑天狮子岭》句云：“孤雄不堂羁，莽莽冠诸岫。海氛东出关，远避不敢寇。”《炼丹峰下仙井》句云：“神渊不宅龙，积蓄万年雨。酝作醍醐香，与僧养清苦。”又云：“一淬冰镜光，山鬟静相妩。石罂悬到根，大星浴如炬。但照鸾凤游，不照蟪蛄语。”《月夜坐海印池》句云：“空池但有竹柏影，初月窥人海东岭。吾衣碧如远山，欲化云痕落千顷。远山如鬟如画屏，薄烟染为荷叶青。画屏一扇一鬟倚，春泉作佩风泠泠。梵呗不鸣塔钤语，孤鹤飞来月方午。定月不扰诸天眠，高鹤能令万象俯。”又云：“放歌溟渤五岳小，浴梦蓬莱万星曙。寸心静得香，瘦猿斜睇西玉梁。谁知空谷清钟夜，绝似人间暮雨凉。”《清凉洞》句云：“振风衣得露，坐石目随湍。”《紫竹林》句云：“凿空生绿霞，扑地有余。檀乐工画屏，潮音打成片。”《自飞沙岙至梵音洞》句云：“蛰龙破雾游，天断中硖。乱石青芙蓉，垂办皆倒插。上有流金砂，万丈布黄ふ。围砂千仞城，三面九里堞。一面当海唇，双礁锁为闸。大鱼竖长，逆风与潮狎。”《潮音洞》句云：“骇景动怖人，先令耳目死。巨犭孔天关蹲，不肯掉回尾。凿隙如两眸，其神注千里。披荐测下深，冻云削为底。”《法华洞》句云：“仰惊万仞势，一落当吾肩。古苔厚三尺，蹴之疑薄棉。腕底华云，尽作楼台悬。楼台百二门，面面皆有天。一天一世界，随界开白莲。此莲非佛种，亦非凡世妍。跨凤掇其英，触手成古烟。不知此身轻，已置莲叶颠。”造句奇辟，与牧斋游黄山诗相仿佛，而灵隽处或且过之。至游四明诸诗，荒幻奇秀，较游普陀诗尤胜，与刘裴村《峨眉》诗相伯仲矣。《鼋潭岭》句云：“昆潢垂天绡，魁斗为之握。山溪争乱流，此岭实钤束。中有元珠潭，孛星挂裙浴。鲎带影晚红，蚕眉展秋绿。倒吸地髓乾，吐之化青玉。玉软成云痕，泽使万花缛。石死愁骨枯，芝菌渐相肉。”《孤凄坑》句云：“坑中无舟行，坑上无人居。似从冰天涯，来陟阴山隅。老荻倾败灰，不复青根株。齿齿刀剑林，石紧泉流枯。薄日偶来照，惨淡易为徂。袅空霜一丝，天荒如夜初。”《下庵宝松庵》句云：“岩势方急奔，忽踏一履住。仰失头上鸿，已过溟渤去。”《杜岙徐氏庄》句云：“风来壑阴合，石立涧水分。”《蜈蚣潭》句云：“阴林不受风，冻雾结弥厚。黯ホ悬蛇胎，石剑怒横剖。吸贮蚯蚓浆，极力避清浏。岂我为夔虚，照之面蓝丑。”《自仙人岩至梓树坑》句云：“玉女搴水帘，睨我过云崤。瘦石随吟肩，撑空竞苍峭。”《自醒鸠岭逾石竹冈憩字岩下田家》句云：“奔泉下岭易，行人上岭难。一岭十八盘，一盘一回环。盘盘蚁旋磨，既去倏如还。滑壁无寸株，讦扪未许扳。”《杀羊岩》句云：“旷尽险重发，目眩心不持。杀羊名其岩，于义竟难知。殷红抛暗云，林果偶离枝。跳涧来碧猴，急攫无少迟。穷天寡悦象，生气蚀已亏。好毅不屠狼，残忍终奚为？初平百卷石，鞭血犹丝丝。要媚山鬼妆，泼草成胭脂。”《沈家庄夜大雨》句云：“置席云涛中，有如潮碇舟。弱梦不守魂，沉没谁能求？雷霆夹壁生，驱龙过吾头。木客骑老罴，环屋声啾啾。万林并残叶，力塞三潭喉。奔拢抵难过，夺峡穿西流。渐从吾枕根，倒拔千丈湫。”《八钺坪》句云：“凿阜开半蹊，斡岫拓微坦，泉气云密包，风力树牢绾。”《雪斗坑》句云：“山灵苦结塞，未得尺寸砥。忿郁难再甚，冁然始为喜。松篁气凭石，改状不遵理。参差灌与乔，因乱悬委。略致霏微风，蒙头泼凉水。使我驰骤心，束入冻云底。”《凫愁岭》句云：“危峰伸佛臂，坦掌高及天。既坦复笠耸，似秉重台莲。”《由梅树孔星夜趋鬼叫坑，三更抵化龙庄》句云：“始峻履栝梢，渐俯匐榛罅。黑风涧底盘，似有哭声过。又似人语声，郁在千仞下。高星摇惨芒，未肯到地射。鬼车飞过头，碧血上衿ネ。碎叶搀暗沙，辨无暇。沙缝千髑髅，累累触吾胯。落趾不蹈空，便喜步得藉。刮面气入冬，浃体汗流夏。”《自大岩坑逾崎岭出瓮峡》句云：“蜀关峨眉云，苍苍割一股。巨灵矜力强，移来掌心舞。下听蛟峡崩，瘦日压凄苦。疑突阴洞兵，惊魂摄鼙鼓。百梗通细流，水径极咀晤。地势知鲜完，天力亦艰补。拓臂两隘开，攒肝万矛聚。丛薄荒不修，元精触遭腐。”刻画山水，千气万力。七言如《柿岭写望》句云：“万萝倒拉石入溪，石势不肯一寸低。呀然上耸拄山住，翻拉萝叶作云衣。”又云：“积壁非石乃积铁，日光欲留气先氵灭。”又云：“四山白昼闻鼙钟，山将跨日天难空。日轮走遁万底，光明去照冰宫。”《自华桃横冒云下紫树陵》句云：“对峰覆云如白莲，侧峰云袅犹如烟。近峰云作一龙走，远峰已裹千重棉。断云路让峰出巅，峰与云势相摩研。空飙一荡四云合，四云一白峰皆天。”俱戛戛独造。《登千山绝顶俯眺二百八十峰浩然作歌》一起云：“三台无根五岳小，天姥儿孙头白早。神仙亦是萧寥驹，随代随时作尘扫。”后半云：“吁嗟乎！死生非为我身哀，亦非以此哀后来。块然顽石今未开，焉知中有金银台？焉知上古广成子，至今姣好犹童孩？不如撒手返尘世，尽吾所事全吾归，形神有灭名无灰。形神有灭名与灰，除此眼中海水覆作堂坳杯，与此二百八十一万三千余丈之峰一一皆崩ㄨ。”动摇五岳，呼吸帝座，两当轩后，再见斯才。

三一七、清道光辛壬间，英夷之难，奇耻大辱，为外夷凌迫我国之始。梅伯身丁其乱，出入干戈，备尝艰苦。空山拾橡，歌啸伤怀。其诗苍凉抑塞，逼近少陵。录其《北村妇》、《山阴兵》两首入诗话，一勺水可知大海味也。《北村妇》云：“妾夫充水兵，战死浃江口。愿妾怀中胎，生男续夫后。昨夜生一男，夫外妾有子。生男未一日，獐犭皇遍邻里。云贼来虏村，跣足偕逃奔。妾死寻夫魂，杀妾贼之恩。妾杀不足惜，妾死儿何存？折衾手襁儿，河上行迟回。一步一颠扑，蓬发面如灰。妾欲还娘家，娘家路悬悬。指拈双银，招手河ヂ船。刁民来夺衾，并夺妾儿去。眼看将妾儿，投弃乱流渡。”《山阴兵》云：“幂幂江雨凄，江湾少人过。亭柱多漏痕，一兵借草卧。覆领闻微呻，呼痛不呼饿。面目经火焦，血肉土搀ネ。自言垂尽心，碎作万米簸。忆昨临战时，弃马将先忄Й。同队兵五人，三者遽残М。其一怜我伤，力疾冒烟驮。顷犹依我旁，煮药守砖锉。生逃罪当杀，恐遭黠者逻。遣其归报家，且免死同坐。但得尸还乡，速亡转堪贺。偃地枯木巢，惨有病鸱和。如听招魂词，哀作楚音些。”与工部“三吏”、“三别”，真挚飞动，如出一手。其他如《速速去五解》、《惊风行五章》、《京东津》、《杭州商》、《冒雨行》、《闻皋儿在城中阻夷军不得出》，《同弟向长春门冒刃入城，至寓馆觅得之》，《薄暮始乘间出城》、《城上乌》、《段塘火》、《太守门》、《兵巡街》、《官家儿》、《弃妾行》、《毁庙神》、《瘦马引》、《捉夫谣》、《后冒雨行》、《大帅客有述三总兵定海殉难事哀之以诗》、《镇海县李公殉节诗》、《暗屋啼怪鸱行》诸篇，并浸淫古人，极海立云垂之变。表而出之，以告欲读道光一代诗史者。

三一八、曩读李莼客《越缦堂日记》，见其极口诋张亨甫（际亮）诗，颇疑未当。顷读《松寥山人集》一过，乃知越缦之言不谬。亨甫诗大抵粗浅率易，貌似青邱、北地。夫高李学唐，昔人已有不能变化之讥。亨甫更效之，尚何取哉？潘四农《与车甫书》云：“五言古近体，兴至命笔，与千百年大手合符。七言于足下特中驷，当其有得，亦锵震金石，凄感心神，常音避焉。今海内名流蔚起，参和天人，度长衡艺，将足下其殊尤乎？”《再与亨甫书》云：“足下七言亦极胜，揣其成就，比方古人，其今之裕之、季迪耶？数百年之两雄，足下将继之，其昔贤所谓非常之绝技，命世之异人也。”四农知诗者，奈何亦阿好如此？

三一九、道光一代，祁翁两文端秉国政，俱以实学为天下倡。《<谷曼><谷九>亭诗》，清真瘦硬，力追苏黄，陈石遗《近代诗钞》取以冠首。外曾祖翁文端公，亦擅吟事，有《知止斋诗集》十六卷，和平雅正，有垂绅正笏气象，大抵得力唐人处多。以较祁文端，祁则开同光风气之先，翁则结乾嘉流派之局。石遗选诗，断自咸丰，照例《知止斋》亦当入选，殆石遗未见其集耶？兹录其有力量者。《渡河》云：“步出北郭门，河声在天上。排空殷怒雷，倒立蹙骇浪。驱车上危堤，平挹矾山涨。下视村墟烟，出深圹。黄流西北来，岐华扼其吭。自从下底柱，千里始奔放。豫州土坟炉，地势更夷旷。日夜东南趋，一线赖堤防。峨峨黑冈口，众力资捍障。全城万户口，呼吸关得丧。我乘扁舟度，洛诵小海唱。乱流狎风涛，布帆告无恙。回视铁塔尖，突兀正相向。忧怀夫如何？下策思贾让。”延津道中云：“纡回沮洳尽，对面沙截や。长风吹不动，积此太始雪。得毋娲皇世，炼石遗玉屑？或恐羽渊神，息壤汉滨窃。连天无草木，厚地豁崖穴。想见古黄河，荡此融结。我行当季夏，亭午触炎热。仰瞻净纤云，俯视乱深辙。呀去类渴鲸，婺屑笑跛鳖。登陀四牡烦，下坂两引绝。遥指延津城，百雉影明氵灭。安得振羽翰，幽燕夕弭节？”《上滩》二首云：“高溪从南来，缘崖耸列岫。蜿蟠惊龙，蹲伏森猛兽。激束使水高。勇与石力斗。漫漫蹴晴波，汩汩决奔溜。横空雪练寒，孤削云根瘦。纸碓轮斜飞，鱼工碇微逗。噌铙鼓喧，幽咽笙竽奏。千回尚郁盘，一泻乃疾走。脱鞲鹰爪拳，中的箭锋透。珠玑百斛翻，绮觳万层皱。我行逆风涛，寸寸敦弓彀。篙师负舟趋，绝叫杖夹ㄕ。失手一刹那，呼吸安可扌求。危乎履戈矛，漂若犯甲胄。目眩亡其精，齿冷不敢漱。何当宅烟霞，永享乔松寿？”“我闻奇滟奇，苕尧在天上。吾爱赣江险，乘兴思一访。兹行固坦坦，奇险安足望？岂知上水船，宛似登天样。诘屈沿坡陀，突兀插屏障。盘涡忽雷鸣，挟石以风壮。击楫进如墙。作势忽相向。崩崖万牛挽，动地千人唱。河鱼鼓鬣飞，秋隼侧身让。转斗气无前，深入力而抗。忆我初来时，正值春波涨。瞬息百里间，指顾见清旷。及此理归桡，举足触骇浪。幸免颠跻虞，布帆告无恙。上下本一途，夷险乃殊状。涉险贵不惊，遵夷亦须防。始悟执偏隅，未足得圆相。持躬慎周旋，一笑吾其傥。”《登七曲山》云：“连山抱西南，十日行不尽。既苦陟降艰，复被阴雨窘。今朝登七曲，诘屈走蛇蚓。螺旋径婉蜒，蚁附石菌蠢。隆然起崇冈，突兀起高囷。呀然划深谷，窈窕俯虚牝。虬干蟠松椿，笼鳞错原畛。潼川从西来，一发向南引。群峰如连墙，四面列阑。阴阳迷向背，出没见秋隼。明霞天际横，五色灿芝菌。极望青，云物正遒紧。看山我已厌，何苦擢肝肾。欲访石盘陀，秋深理回轸。”《开先瀑布步东坡韵》云：“峨峨太古雪，浩浩阴风。天瓢翻北斗，惊起双飞龙。雷鞭裂山骨，雨脚摇晴空。余怒殊未己，力斗盘深。回飙忽掣断，银汉不敢东。天孙掷文绡，挂在琉璃宫。试呼谪仙人，或从长帽公。飞蹑三石梁，俯视青冥中。”俱极锤炼之力。《集贤院晓起》云：“寒月三更满，照我池上冰。清辉相激射，上下晶光凝。积雪冒曾岭，锋锷排がテ。严霜被原隰，不辨畦与塍。梦随宵柝断，人逐寒雅兴。殷雷会方轨，繁星灿华灯。列宿渐韬影，日出万象澄。长庚大如月，ㄦㄦ方东升。”清华之气，似玉局翁吐属。《雨霁发易州工次》二首之一云：“南经半壁店，插脚触泥婉。东上荆轲山，险滑不可过。晨钟湿犹，牛铎冷相和。危碍轮摧，急溜舂石破。琮金奏喧，偃蹇树僵卧。遥知昨夕阴，山外雨更大。遗蝗抱叶枯，涤荡良可贺。策杖拨深丛，草间无一个。”写雨余征途，光景逼肖。七古专仗笔气以为盛唐。起句如《秋夜泛舟石湖》云：“我骑白鼋浮沧溟，回飙倒挂垂虹亭。长桥驾空浪澎湃，花山两道长眉青。”《总宜山房晓起看雪》云：“晓色光明射窗纸，童子大叫先生起。空中谁洒水晶盐？一夜雪深三尺矣。”《东方朔故里》云：“蚩尤夜半冲天起，太白光芒射西峙。东方失却苍龙精，天遣岁星佐天子。”《张鹿樵阁读大镛种松调鹤图》云：“抚松恨不千尺高，放鹤恨不万里翱。松心鹤骨自逸，肯溷龌龊凡儿曹。”《登国寺塔放歌》云：“我来挂席浮黄河，南指汴城一刹那。云霾浪涌迷雉堞，半空塔影高嵯峨。”《郑烈女传》云：“子云死作莽大夫，子鱼生作魏司徒。{阿女}取容事二姓，负此七尺堂堂躯。”《西台吊谢皋羽》云：“阴飙倒卷桐江水，落日沉沉呼不起。狂挥如意发哀歌，竹石一齐敲碎矣。”《洪州古钟歌》云：“豫章高楼庋古钟，倒影俯瞰东湖东。蒲牢夜吼发幽响，迥异凡叩声舂容。江涛怒翻白月没，似写万古牢愁胸。”《双剑篇赠熊墨樵茂才兆麟，并示刘沧洲孝廉士瀛》云：“我携长剑游南州，遥瞻双龙躔斗牛。江声岳色荡胸臆，一洗眼界无凡俦。”《送陆莱臧同年我嵩出宰闽中》云：“登山不到第一峰，排云不上第一重。双凫飞入人海中，手持万朵青芙蓉。化为膏雨点点浓，寸长亦补大造功。”《简罗茗香上舍士琳》云：“我生两眼如蒙瞍，差幸窥天识北斗。三阶九列光灿陈，一一畴能辨谁某？”《题伍春岚观察元华听涛楼图卷子》云：“根矩旧宅海上洲，廿年前忆支筇游。苍髯白甲阅千载，百丈夭娇骖潜虬。九龙撄挟飞雨，天瓢倒泻翻灵湫。松声水声浑不辨，但听惊涛日夜东南流。”《荆轲山》云：“剑气纵横入石理，石根皆作锋棱起。土花凝碧飞血腥，壮士千秋心不死。”格调俱佳，微嫌千篇一律。《干将篇》起语云：“精金跃冶为干将，大冶咄咄呼不祥。铸成拂拭唾红艳，薛烛视之非良剑。良剑不贵徒屈伸，贵在生死能报人。”数韵劲气真贯，昌黎《利剑》诗之流亚也。

三二○、知止斋近体诗，五言多学杜，佳处乃似忠雅堂。七律咏古之作，绝似严海珊。五律如《扬子桥》云：“万树垂杨翳，双桥夹岸围。寒蛰抱叶语，江鸟学帆飞。天地增秋色，烟波失落晖。夜凉多水气，客子尚单衣。”《总宜山房看雪》云：“喜气迎三白，飞遍万家。松高当竹拜，山好被云遮。酒量因寒长，归途觉路赊。春盘时节近，还就看梅花。”《吾生》云：“愁与春俱到，吾生合早衰。病危真负孝，贫甚最伤慈。忍痛缘亲老，吞声恐妇知。回肠如转毂，双鬓已成丝。”《旧县夜发》云：“半夜冲寒发，荒村叫曙鸡。风回深谷冷，天入乱山低。明月闻鱼梵，清霜蹙马蹄。车铃摇梦醒，已过万峰西。”《雨度大散关》云：“秋雨陈仓道，西风大散关。一丸封陇蜀，两戒划河山。大壑龙蛇伏，清时虎豹闲。雷声听隐隐，知在翠微间。”佳句如《舟中即景》云：“风迟嫌路远，眠短觉宵长。”“天光临水动，秋色过江深。”《荜篥》云：“海气连潮上，沙声卷雁来。”《山馆》云：“白日不到地，青山还背人。”《哭音保》云：“病中吾未死，梦里汝犹生。”《宿破山寺》云：“泉声舂梦碎，佛火罩灯圆。”《丹阳夜行》云：“林光疑宿火，人影认残碑。”“欺雪月无色，打冰风作声。”《对月》云：“月临中土静，云傍大河阴。”《安肃大风》云：“无心云影乱，得意马蹄骄。”《舟中杂兴》云：“石斜横舵碍，风紧著篙难。”《渡沂水》云：“水活知鱼乐，鸥闲看客忙。”《暮雨抵黄牛堡》云：“飞梁穿厂滑，沓嶂卷风回。”《宁羌夜雨》云：“栈云连树动，崖溜入江圆。”《卢龙立春》云：“春生孤竹细，寒压万峰晴。”七律如《华阴道中》云：“茫茫清渭绕城隈，极望风烟四面开。华岳高擎秋隼出，秦云低拥美人来。五千文字留仙术，百二河山感霸才。玉露凄凉金掌折，寒芜谁问集灵台？”《宿中前所》云：“凄清画角卷行旌，初入辽西第一程。罔两夜游风四壁，髑髅人语月三更。波回紫海冰皆立，山过青城势不平。却望燕云关塞隔，那堪根触故乡情。”《暮抵中后所》云：“碛雪连天海气腥，暝烟犹似阵云横。沙埋战骨千秋白，风神灯万点青。人迹踏冰锵碎玉，马蹄敲石迸寒星。山城爆竹春雷响，无限凄凉不忍听。”《度大凌河》云：“鹰隼呼风雁叫哀，大凌河畔雪皑皑。人行冰上春无迹，山入辽阳势渐开。铁骑三千环难堞，天闲十二育龙媒。圣朝威略超前古，汗血何劳绝域来。”气骨苍凉，不让明七子。佳句如《高阁》云：“树环高阁兜风势，人拥孤衾听雨声。”《秋日书怀》云：“山难入画看尤好，诗到无心得自佳。”《花朝滕县道口中和吴惠钦同年廷钤韵》云：“人别辽南方是客，天高淮北不知春。”《西楚霸王墓》云：“万古疑戕义帝，一篇本纪代秦皇。”《燕南》云：“沙横大道无边白，山划中原不断青。”《秋气中人寝不成寐即事感怀》云：“孤灯吐穗心先死，秋梦如云影亦忙。”《冬夜书怀》云：“要思出世聊为客，幸未成名可读书。”《春日书怀》云：“身似游丝经雨倦，愁如芳草到春生。”《送春》云：“花当深夜愁如梦，云恋斜阳懒不飞。”“落红似海飘春去，新绿如山拥夏来。”《邯郸道中》云：“黄菊花随人意淡，白杨风战雨声乾。”《得梅江书却寄》云：“交从真极方能淡，气到平时不露才。”《积雨叠前韵简心宇》云：“客愁搀雨飘难定，秋梦和云画不成。”《将归述怀》云：“华年脱手黄金弹，旧梦当头白玉盘。”“花因薄命方增艳，人到穷途易感恩。”“渐觉锋芒随分减，未知肝胆向谁倾？”《登舟》云：“乍听乡语浑如梦，才上轻航便似家。”《雨中放舟》云：“别绪暗随春水长，游踪还比落花忙。”《富阳江上》云：“江流曲折初成字，山径微茫似有人。”《洪州杂诗》云：“地画鬼方江以外，天连泽国水当中。”“虚堂罔两秋无影，白日鼋鼍气不骄。”《于江道中》云：“微断沙痕晴作雪，乍澄水面气成云。”《晨发介休》云：“衣粘霜彩浓于染，人踏冰花碎有声。”《夜渡马颊河》云：“风回马颊寒生粟，人蹑狐踪夜度冰。”《新淦舟次》云：“暑气渐消新雨后，秋光多在夕阳中。”《赵北口》云：“凫翁浴罢唼莲叶，燕子飞来街蓼花。”《过赵北口》云：“洲边碧英茁无数，沙际白鸥眠不惊。”《叠前韵奇儿子同书》云：“战骨白看春浪洗，烽烟青比乱山多。”《复雪叠筛字韵》云：“径仄藤扶将坠石，天寒鸟避最高枝。”皆可入《蒲褐山房诗话》、《国朝诗人征略》摘句图者。

三二一、桂林山水奇秀，为天下冠。清中叶后，文风滋盛，论诗独推朱伯韩（琦）为巨手。《怡志堂诗》，下笔迟重，天资所独禀。感时念乱之作，无愧一代诗史，不独桂中诗人之冠而已。李莼客诋张亨甫诗，并及伯韩，岂公允之论？伯韩长篇如《道经河北，客问当时守浚事，为述其略》、《范将军挽歌》、《感事》、《王刚节公家传书后》、《抒愤》等篇，皆雄深骏迈，传之不朽者，过长不录。《老兵叹》云：“金门已逼厦门失，老兵叹息为我说。借问老兵汝何来？道路飞书连两月。公家程期不得缓，两脚皲瘃皮肉裂。老兵患苦何足陈，我家主帅孤大恩。厦门屯戍兵有万，况有锁钥连金门。当时烽堠眼亲见，主帅逃归竟不战。独有把总人姓林，广额大颡又多髯。自称漳州好男子，当关一呼百鬼。可惜众寡太不敌，一矢洞胸肠突出。转战转厉刀尽折，寸脔至死骂不绝。嗟哉漳州好男子，安得防边将军尽如此，与尔同生复同死！”《狼兵收宁波失利书愤》云：“城头黯淡城门开，天狼星堕声如雷。赤发狰狞遽突出，飞炮如雨从天来。我兵直入不畏死，前军失陷后军止。妖童喷雾作狡狯，截江闹杀火又起。回军与角者为谁？巴州都士幽州儿。手中剩有枪半段，大呼斫阵山为摧。危哉衔枚误深入，一贼横刀势将及。抽刀断贼挝其马，挥鞭疾渡水没踝。背后但闻号呼声，狼兵三五奔至城。可怜此辈号骁敢，手搏鲛鱼口生啖。奈何一炬付烬灰，勾余山头鼓声惨。将军失计空顿足，溃军两岸詈且哭。断后尚有牛松山，强弓百石力能弯，不然三百虎士无一还。”《朱副将战殁他镇，兵遂溃，诗以哀之》云：“将军名桂其姓朱，胆大如斗腰围粗。愿缚降王笞鲛奴，临阵独骑生马驹。宁波三镇新失利，大帅仓皇欲走避。公横一矛跽帐前，此辈跳踉那足畏。我有劲军人五百，自当一队往杀贼。大儿善射身千尺，小儿英英虎头额。红毛叫啸总戎走，峨峨舟山弃不守。枪急弓折万人呼，裹疮再战血模糊。公拔华刀自刺死，大儿相继毙一矢。小儿创甚卧草中，贼斫不死留孤忠。是时我兵鸟兽散，月黑漫漫天不旦。中丞下令断江皋，乱兵隔江不敢逃，敢有渡者腥吾刀。”皆卓绝。伯韩工古文，故其诗古胜于律也。《论诗绝句》云：“惊人犹易惬心难”，此语深合鄙怀。

三二二、郑子尹诗，清代第一。不独清代，即遗山、道园亦当让出一头地。世有知音，非余一人私言。

三二三、子尹诗，才气工力俱不在东坡下，其《自毛口宿花固诗》句云：“此道如读昌黎之文少陵诗，眼著一句见一句，未来都非夷所思。”可以况其笔力之奇恣。

三二四、人皆知东坡诗长处在“笔所未到气已吞”，不知其消息在于“交柯乱叶动无数，一一皆可寻其源”。子尹诗亦然。

三二五、大凡诗不难于奇，难在奇而驯。昌黎所谓“文从字顺各识职”，“妥帖力排”，“识职”、“妥帖”，即“驯”字注脚。子尹于此庶知之而能之。若王仲瞿辈，刻意求奇，不特不驯，直觉鲁莽耳。

三二六、子尹《腊月种竹诗》“要宜肥地必凡材”七字，特绝名句，所包者大。以子尹之才，而生于荒僻之壤，寒素之家，天故无地不生材也。后起群贤，不可不勉。

三二七、言情之作，子尹特长。《出门十五日初作诗黔阳郭外》句云：“记我出门时，梅花绕茅亭。携儿坐石上，吹笛使酒醒。山妻持灯来，大字写纵横。妹女各袖扇，争书压吾肱。一宵事，不知鸡已鸣。”《度岁澧州奇山中》句云：“所依为至亲，亲念已稍慰。今宵此一身，计集几双泪。炉边有爷娘，灯畔多姊妹。心心有远人，强欢总无味。忆在十载前，旧事已酸鼻。老怀况愈慈，如何淡此际？”又云：“卯卯今夕乐，乐到不可名。不解忆郎罢，但知烧粉蒸。守岁强不卧，喧搅至五更。班班稍解事，针镂亦略能。头试活{艹兑}花，安排拜新正。章章小而娇，其舌甘若饣易。亦知岁已尽，向母索珠婴。阿爷十年来，慈祥喜渊明。青袍误愚我，残灯澧州城。安得与尔辈，叫跃如沸羹？”历家人父子之情，深挚而生动。至《重经永安庄至石堠》句云：“秋雨烂途度阡陌，婿乡未到天暮色。每逢曲处便看我，远听慈声唤窗。当时归去自洗泥，女Ч詈我冠犹儿。抛书寸步不离母，随母应到须过脐。而今我须正如此，再欲母随不得矣。”孺慕之忱，可格天地矣。

三二八、子尹描写平易庸俗之事，亦入神妙。《武陵烧书叹》句云：“烘书之情何所似？有如老翁抚病子。心知元气不可复，但求无死斯足矣。烧书之情又何其？有如慈父怒啼儿。恨死掷去不回顾，徐徐复自摩抚之。”极比附之能事。《完末常，矮屋无聊，成诗数十韵，揭晓后因续成之》一诗中应试情况云：“四更赴辕门，坐地眠懵腾。五更随唱入，阶误东西行。揩眼视达官，蠕蠕动两枨。喜赖搜挟手，按摩腰股醒。携篮仗朋辈，许贿亲火兵。拳卧半边屋，隔舍闻丁丁。黄帘自知晚，蜗牛喜观灯。梦醒见题纸，细摩压折平。功令多于题，关防映红青。文字如榨膏，蒸急膏自倾。”此段将科举时代应试情形，曲曲传出，妙在出以诙诡之笔。又如《已过武陵》句云：“记我出门时，榆柳未知春。行得山水绿，望家如隔邻。隔邻未即到，人情觉已亲。”写归客心情如见。《候涨退》句云：“岸树尽相熟，枝叶无一紊。入篷坐未定，又出验水印。明知不能缆，却怪舫师钝。舫师益气塞，指水但增恨。”旅客候涨退而不得之神情，活跃纸上。

三二九、子尹《题新昌俞秋农先生书声刀尺图》句云：“女大不畏爹，儿大不畏娘。小时如牧猪，大来如牧羊。血吐千万盆，话费千万筐。爷从前门出，儿从后门去。呼来折竹签，与儿记遍数。爷从前门归，呼儿声如雷。母潜窥儿倍，忿顽复怜痴。夏楚有笑容，尚爪壁上灰。为捏数把汗，幸赦一度笞。”写小儿就学顽劣情况，真绘声绘影之笔。《题史荻洲秋灯画荻图》句云：“平生我亦顽钝儿，家贫读书仰母慈。看此寒灯照秋卷，却忆当年庭下时。虫声满地月在牖，纺车鸣露经在手。以我三句两句书，累母四更五更守。”则尤为深挚真切矣。

三三○、《巢经巢后集》中《三女于以端午翌日夭，越六日葬先妣兆下哭之》五首之四云：“买山种竹已堪箱，十七年中梦一场。过眼诗书成记诵，借灯针黹足衣裳。但为女子犹深惜，复讬穷爷荆┥伤。父德母恩全不负，白头空欠泪千行。”“自小偏怜慧亦殊，女红辍手事充奴。指挥才念身先到，缓急常资债易逋。细数劳生宁解脱？时忘已死尚频呼。雏孙不解酸怀剧，啼绕床前索阿姑。”“冢下栽花不羡官，汝曹外向渐无欢。割慈又近离娇素，暖眼犹宽有季兰。岂料却成先姊去，那能长作嫁人看。送生送死今年了，寂寞衰翁守暮寒。（次女期十月适人。”）“青犊黄巾满眼中，贼声闻又上巴东。遭逢末世难言命，忧患平生不止穷。汝得九原从大母，天将何地置而翁？一盘设祭还相慰，填借沟渠养育同。”一字一泪，纯从心腑中自然流露，不假矫饰。细按之，章法亦甚密。此等处是真杜韩，皮相者以为元白矣。朱芷青《广慧寺视亡女祥琳遗感赋》句云：“而翁入世百不可，宿业迁延到汝身。汝死偿归干净土，而翁犹是乱离人。”不减子尹。

三三一、子尹律诗，颇新颖，而不觉其生硬。佳句五言如“明月来深夜，低星阁远林。”“溪山为我好，花鸟使春忙。”“树随山影失，雨覆夕阳高。”“流萤低共路，渔火远分光。”“凉声欢鸟雀，落照睨村墟。一碧云收去鸟，翠稻出行人。”“远山阴见日，高树静闻风。”“晚饭依花聚，林风人酒醒。”“潭光清漏石，山影绿摇云。”“江鸣知雨到，鸭语觉村来。”“潮收沙露尾，桨过水生脐。”“旷岸一庵白，晴砧双妇红。”“万山浮软翠，双鸟带遥天。”“风声和铎隐，月色带尘昏。”“七言如“人住四围浅竹里，鸟呼一碧低松间。”“虚壁亭亭深入露，凉灯焰焰不生风。”“断灯儿误求爷乳，歉食妻疏到母家。”“双江一碧渺然去，孤屿中流无限佳。”“并路牵衣儿有母，望乡遮眼树无仇。”“春当上巳犹无燕，地近南都渐有花。”“蚕豆香浓非故国，马头春暮动归心。”“肩舆冷瘦寻村远，石气青红过雨凉。”“碧云四合旷无底，白鸟一双归正闲。”“恰梦家来忽惊醒，正闻犬吠尚疑真。”“大风呼汹僧楼震，细雨霏微石路高。”“天随路入藤萝峡，人共云争虎豹群。”“天清马度鬼道，日落乌盘桔秩门。”“一路乱蛙初插稻，半溪明月不逢人。”皆锤炼而自然，清微淡远者似王孟，真朴瘦硬者似工部，大体则于宋人为近也。

三三二、子尹诗之卓绝千古处，厥在纯用白战之法，以韩杜之风骨，而傅以元白之面目，遂开一前此诗家未有之境界。其善于驱使俗语俗事之句，如“倚曾饲么豚，泪俯彘盘抹。”“麦深不见人，时闻挽车响。傍道多草舍，学翁语三两。”“负母一生力，枯我十年血。维母天地眼，责命不责术。”“阿卯出门时，《论语》读数纸。至今知所诵，曾否到《孟子》？”“今日趁公回，假面可市曾？卯须张飞胡，章也称鹘<青色>。还庆篾黄竹，预办虾蟹灯。”“指麾小儿女，亦学事作家。观之不如意，复起为补苴。”“半日不逢人，深林犬时吠。知越山几重，去途仍拄鼻。”“顾壁有悬肉，大小知未饿。米盐问梗概，儿女犹拜贺。”“闰岁耕事迟，一牛常卧旁。龄草看人读，其味如我长。”“更迟数日终汝劳，多笑几回亦吾意。”“老怀一慰转叹息，人生难此饭一碗。”“《鲁论》半部应成诵，渠母前朝早任嬉。”“嫩绿胡孙高蹋臂，雄黄王字大通眉。”“可念阿瓮先溺爱，便令新妇莫教啼。”皆点染日常俚俗事语，成为雅音。其《腊月十七日冯氏姊还瓮海》一诗，全用白描，深曲洞达，尤为名作。

三三三、子尹七绝，亦多用白描，其法本自杜韩而加以变化，遂觉壁垒一新。如《才儿生去年四月十六，少四十日一岁而殇，埋之栀冈麓》云：“木皮五片付山根，左袒三号怆暮云。昨朝此刻怀中物，回首黄泥斗大坟。”《留湘佩内妹》云：“欲归何事真无说，饮过昌蒲不汝留。算待明年方见汝，明年又识果来不？”《过黄粱祠》云：“乌帽黄尘正月尾，晓风晴日吕仙祠。车中一觉还山梦，正及村前饼熟时。”《自望山堂晚归尧湾示两弟》二首云：“墓门此隔不二里，时去时来日几回？在日眼穿无我到，而今脚破见谁来？”“时时须有一茎白，倦矣似今前可知。汝曹相惜如料（平声）理，放我墓边闲几时。”《留别樾峰》云：“半月相从榕树阴，苦将秋雨挽离襟。男儿要去直须去，那复愁乾愁滑心。”《题仇实父清明上河图》云：“南北瓦头诸伎新，龙津桥外涨红尘。荔支腰子莲花鸭，羡尔承平醉饱人。”俱绝佳。至如“晚来风味浓于酒，添起田蛙阁阁声。”“村店雨来天欲晚，行人方度杏花桥。”“棕叶不摇风日静，纫黄一架茴香花。”“明朝驿路相思处，回首梅花是白云”等句，则又清妙绝伦，可分南宋名家之席也。

三三四、阅莫子亻思《吕阝亭诗钞》六卷，《遗诗》八卷，才力腾踔，不及子尹，而朴属微至，洗尽腥腴，亦偏师之雄矣。忧时纪乱之作，传之他年，足当诗史。兹录其短古数章，以觇功力。《金盆山》云：“南风吹野心，古寺抱幽翠。软径无崎行，嫩日启新态。开门黄雀引，拂槛苍鼯坠。云度半山阴，香萦一宠腻。作客鲜佳怀，登楼益愁思。百里徒故国，皇皇叹生事。”《乌江渡》云：“鸟道各千盘，凿翠屹相向。晴雷翻九地，草木皆震荡。峡束湍已豪，木落势益壮。飞鸟不敢前，潜鱼那能傍？渡师争逆流，百氵斥待一放。乱雨浪花飞，垂云石根亮。中流聊意快，就岸翻胆丧。山乡无深流，此水已鲜抗。蜀舟阻重门，黔路但叠嶂。徒将<黑甘>汉挟，尚觉无沅让。天如闵穷乡，铲去或宜当。”《霸王坡》云：“舍舟日初跌，半岭画已昏。夹路丛小树，望如万军屯。急行益窘步，结气生烦冤。螭魅含睇窥，虎豹磨牙蹲。瞑触怪石倒，白踏蹄涔翻。绝顶知几盘？荒店不可扪。众星绕足出，始讶所据尊。信有行路难，恻怆可具论。张灯谁剪纸？曛黑为招魂。”《南望山》云：“南望高如何？山丛露孤脊。气吞黔楚外，势逼鸟盘窄。阴藏太古雪，腹断摩霄翮。日浴千嶂青，云缠一峰白。朝行指南望，暮宿在咫尺。前途更朝暮，南望仍不隔。迟回泥淖中，多情谢山石。”《熄烽至日》云：“后径落云根，前径垂木杪。狠石接舆生，劲风逼人倒。自来南行客，愁绝熄烽道。健步怪仆夫，度险若飞鸟。未晡得常程，命宿讶已早。日至那遽增，酣歌对晴吴。”俱似双井、半山之学杜者。律句五言如“万家青翠裹，千嶂夕阳娇。”“烛经檐溜灭，人蹑电光行。”“片言留上洞，孤艇过千崖。”“横江孤塔表，残雪数峰醒。”七言如“双蝶送人过曲水，杂花扶路入虚岚。”“闲云带鸟常依树，清月随风直到门。”“软翠隔城通日气，断虹收雨遇林梢。”“老去只添人事感，悲来虚说醉乡宽。连朝知负几山好？长夜更禁疏雨寒。”“形容欲付尘土葬，耳目乍缘山水清。”“浮梁喜踏鼋鼍出，绝岸仍穿虎豹行。”“隔水树疑天上种，入村车点麦头飞。”“十里花光扶月转，万山灯影踏星回。”“天际江光




乘月转，城头塔影聚星扶。”“风势隔江摇早旭，雷声催雨下三山。”俱清硬可玩。绝句如“明朝不共花中醉，如此春光更几回？”“谁怜一片青田月，中有南来夜夜心。”“五分明月千丝雨，并作中庭一夜凉”等句，神韵亦佳。

三三五、舅祖翁文勤公序《吕阝亭诗》：“凡为诗不尚流美，非恶流美也。未至于流美，则蕲其流美；能流美矣，而专务以说世，不入于卑靡不止。是故贵有以矫厉之，然后风骨高而性情出。”按清乾嘉以后，作者大都挹袁赵之余波，轻靡流滑，至于不可遏止。郑莫诸公，欲救其敝，乃力趋昌黎、东野、山谷、后山一路。若近日则既家西江而人宛陵矣，其病又至于有骨而无肉，有魂而无魄，清而不厚，沈而不雄。是又当以八代三唐药之，而出以光怪雄奇，为诗世界中拓开疆宇。盖过于流易，与过于槎橱，其病正相衡，不得轾彼而轩此也。

三三六、何子贞《东洲草堂诗》为晚清学苏第一人，篇什富有，不免有平庸之作。律句如“月光冒地起，云影贴天飞。”“疏星渍残雨，暗叶坠流萤。”“波平千树卧，芦断一鸥扶。”“星光都到水，风力只摇烟。”“晴梳两岸雪，寒皱一江烟。”“石根深下土，山色古于天。”“荒村拖剩雨，危石碍归云。”“拔地石千转，去天云万重。”“云影扫开星点乱，雪声敲碎月光多。”“野水生烟遮断梦，青山如镜照秋容。”“残月有魂随梦落，灯花如病捧心开。”“客路且欣随日短，乡音渐觉隔船稀。”“斜日西飞千嶂转，大河南倚一城悬。”“不辨春烟接春水，好从江北望江南。（春柳）”“炎云作态乍成雨，林意无心偶到秋。”“一笛仙风随鹤去，千年树影隔江晴。”“浮生饱看中原月，绝彻来搜太古心。”“政余读画千峰雨，别后看花万里杯。”“十里水光明郭外，一船秋思到江南。”“闰重九日叹复叹，看十三陵山外山。”“诗心到处能听雨，画里凭虚自作楼。”“溪云到处自相聚，山雨忽来人不知。”“星飞上界寒疑雪，石裂虚岩暗有风。”“夜郎万里看山眼，秋士三千听雨心。”“一行雁叫有霜夜，万里星明无月天。”“花气化云成实界，海光如镜照飞楼。”“名酒好风《乌夜曲》，快云奇雨白公祠。”“使节三年圆一梦，奇峰万点洗双眸。”“雨声送客仍联夜，秋气随云尽下山。”“雪后商量无限味，春前多少未开花。”俱清妙可诵。

三三七、子贞七绝如《次日晨起知已过洞庭，喜甚口占一绝》云：“晓寒白浪高千尺，柔橹一枝摇过来。梦醒忽闻舟子语，岳阳楼上礼仙回。”《晓发看月》云：“梦魂飞越度重关，千里长安半夜还。明月不知归路熟，十分圆与照江山。”俱超逸。《春江》：“几处渔村乃歌，轻烟染就万峰螺。乌篷摇入潇湘路，才信春江是绿波。”又隽妙绝伦。

三三八、阅江叔（）《伏堂诗录》，谭献以为苦语使人不欢，危语使人毛戴，诚然。拟之东野、后山，不足以尽之也。至其字句则又戛戛生新，以昌黎、山谷为骨干，而出以白傅、诚斋之貌。彭甘亭所谓“先愁我肺腑，乃入人肝脾”，可借以状其孤诣之苦心。

三三九、叔诗爽利无匹，宜于古体，故集中古胜于律。五古尤胜于七古，如《志哀九首》、《静修诗》、《感忆诗四首》，皆至诚惨怛，沉痛入骨，又纯用白描。律诗七言胜于五言，如《近年》云：“近年手创一编诗，脱略前人某在斯。意匠已成新架屋，心花那傍旧开枝？漫愁位置无多地，未碍流传到后时。要向书坊陈起说，不须过虑代刊之。”《南台酒家题壁》云：“忽忽青春客里休，半生赢得一生愁。与人会饮从沉醉，是处无家且浪游。海气夜迷灯火市，江风凉入管纟玄秋。不知一枕羁人梦，更上谁家旧酒楼？”《五月二十日生一女》云：“中年心迹两沉沦，只望生儿救晚贫。得女他时翻是累，今生何事更如人？直愁诗卷无藏处，莫论饥驱不贷身。一段凄凉客中意，封书还去恼衰亲。”皆凄婉清折，耐人寻味。

三四○、叔写景语有绝佳者，如“天流云气吞孤日，谷应雷声撼别峰”，雄秀有魄力。“万竹无声方受雪，乱山如梦不离云”，则又空灵淡静，如不食烟火人语。其他往来途次写景即事之绝句，信手拈来，莫非妙境，亦古人所未有。佳者至夥，不遑悉举。

三四一、郑子尹《望乡吟》句云：“一滩高五尺，十滩高五丈。行尽铜溪四百滩，铜应当青天上。”黄仲则《新安滩》云：“一滩复一滩，一滩高十丈。三百六十滩，新安在天上。”二诗用意相同。郑未必有意袭黄，大抵英雄所见略同耳。

三四二、余诗话论《巢经巢诗》，大都属于平易近人一种，而《石遗室诗话》则以郑子尹为近代生涩奥衍一派之弁冕。此类诗在子尹全部诗八百九十六首中，约占十之三四。其代表作品，如《正月陪黎雪楼恂舅游碧霄洞》、《瘿木诗》、《玉蜀黍歌》、《文待诏凤兮砚歌》、《安贵荣铁钟行》、《留别程春海先生》等皆是。《留别程春海先生》一诗状程春海诗之奇古，即可移以自状其诗。盖皆刘熙载所云“昌黎诗往往以丑为美”之嗣响也。

三四三、顾亭林诗以人重，但评论家扬抑之论亦不一致。卓尔堪、朱彝尊、沈德潜、汪端、潘德舆、徐世昌、金天翮诸人皆极意推崇，称为“弁冕一代”，“谁与抗手”。然主张合学人之诗与诗人之诗为一之陈石遗，转于亭林诗有贬词。其《题竹图五言五十八韵》谓亭林“诗歌少兴趣，学杜得皮相”，吾不知其为何说也。余曩年曾为《亭林诗补笺》，补徐嘉笺注所未及者，原稿旋失去，幸录副与吾友王瑗仲。瑗仲为《亭林诗集集注》，于《徐》注外采掇黄节、汪国垣诸家之笺，余笺亦收入，而没余名，此非瑗仲所为。

三四四、亭林《江上》诗云：“江上传夕烽，直彻燕南陲。皆言王师来，行人久奔驰。一鼓下南徐，遂拔都门篱。黄旗既隼张，戈船亦鱼丽。几令白鹭洲，化作昆明池。于湖担壶浆，九江候旌麾。宋义但高会，不知兵用奇。顿甲守城下，覆亡固其宜。何当整六师，势如常山蛇。一举定中原，焉用尺寸为。天运何时开？干戈良可哀。愿言随飞龙，一上单于台。”此诗对郑成功进兵长江攻金陵之战略，有所不满。尤其是对郑军在金陵城外骄兵失利，前功尽弃，特致贬词。至以宋义比之，此亦《春秋》责备贤者之意。“于湖”二句指张煌言。钱牧斋《后秋兴诗》云：“戒备偶然疏壁下，偏师何意溃城阳。”与亭林诗貌同而心异，牧斋盖主张延平进攻金陵者也。亭林在《形势论》中以为：“夫取天下者，必居天下之上游，而后可以制人。……且人知高皇帝之都金陵，而不知高皇帝之所以取天下。当江东未定，先以大兵克襄汉，平淮安，降徐宿，而后北略中原，此用兵先得地势也。……如愚之策，联天下之半以为一，用之若常山之蛇，则虽有苻秦百万之师，完颜三十二军之众，不能窥我地；而蓄威固锐，以伺敌人之暇，则功可成也。”亭林之意，盖以延平此举事机未熟，以致败绩。此诗之微旨如此。

三四五、刘裴村《杂诗》二十首，作于光绪庚寅至壬辰之间。除个别数首，如“登高望蒙古”、“吾乡李鸿猷”、“道逢行乞人”、“国有封将军”，俱直陈其事外，其余大都用比兴手法，兼擅嗣宗《咏怀》、太白《古风》之胜。其第一首云：“忽然中夜起，开户玩清华。飞心入明月，太息仙人家。仙童抱魑魅，心血化青霞。玉女妙成双，变为枭与蛇。阴精虽不老，已蚀众虾蟆。娥击白兔，正气为咨嗟。桂树根蠢蠢，渐亦扬其花。我欲扶烛龙，衔火照阴邪。九关逢虎豹，坐叹泪如麻。”此诗似指斥慈禧、隆裕二后，隆裕为慈禧之侄女。构思用事，俱自太白《古风》“蟾蜍薄太清”一首而来。

三四六、裴村《杂诗》第四首云：“天上生琪树，讬根极高寒。玉色光可鉴，奇香吹若兰。招摇绛宫里，旖旎瑶台端。上枝抱神龙，下枝楼凤鸾。中枝挂日月，嬉戏掷两丸。排云奏竽籁，华叶锵琅。音响一何美，天听生清欢。裁为六合柱，神工不肯观。罡风吹忽折，王母独心酸。”此首疑指咸丰、光绪二帝及醇亲王也。天上琪树，讬根高寒，即“琼楼玉宇，高处不胜寒。之意。“上枝抱神龙”指文宗及其妃慈禧后，“中枝挂日月”指德宗及其后隆裕。德宗为文宗嗣子，隆裕则慈禧侄女也。“下枝栖凤鸾。”指醇亲王奕讠，乃文宗之弟，德宗之生父，而分则是臣，故称“下枝”。因是天潢贵胄，金枝玉叶，故用杜甫《古柏行》“香叶终经宿鸾凤”语。《后汉书章帝纪》李贤注：“鸾鸟者，赤神之精，凤皇之佐。”故可指醇王。“罡风忽吹折”者，奕讠于光绪十六年庚寅冬薨逝也。王母指慈禧后。

三四七、裴村《杂诗》第十首云：“妲己倾有商，褒姒灭宗周。天意信遐邈，女祸亦因由。慨当代因由，献此美无俦。山水享精气，民物含怨愁。并渫于一身，锺物岂非尤。方寸之祸水，胥溺及九州。颠倒怒笑间，恩爱藏仇雠。百物气相制，弱肉与强谋。谁谓伤人心，十世祸未休。片情累万族，念之泪交流。”此首亦指斥西太后也。以妲己、褒姒拟之，意极明显。“十世祸未休”者，叶赫那拉氏与爱新觉罗氏为世仇。一六一九年，清太祖努尔哈赤灭叶赫，至德宗时，清帝历十一朝矣。秦瘦鸥译德龄《瀛台泣血记》十五记此事原委极详，可借以笺此诗。

三四八、明七子诗多拟古，以伪体蒙讥。然亦有反映现实，揭露黑暗之作，如王州之《袁江流》、《将军行》诸篇即是。沈归愚扬七子之焰，模古无新创，谭复堂所谓“亻素谪仙而画少陵”者也。然集中古体，亦偶有可取之作。《制府来》乐府，有序云：“客述制府始末甚详，因成乐府四解，志往事，儆后来也。”诗云：“制府来，势炎赫。上者罪监司，下者罪二千石。属吏驱使如牛羊，千里辇重来奔忙，鞠跽上寿登公堂。制府赐颜色，属吏贴席眠。破得百家产，博得制府欢。制府之乐千万年。”（一解）“扬旗旌，麾三军。制府航海清海氛，声名所到步步生风云。居者阖户，行者侧足。但称制府来，小儿不敢哭。军中队队唱凯还，内实百货装楼船。文武郊迎，次且不得近前。制府之乐千万年。”（二解）“制府第，神仙宅。夜光锦，披墙壁。明月珠，饰履舄。猫儿睛，鸦鹘石。儿童戏弄当路掷。平头奴子珊瑚鞭，妖姬日夕舞绮筵。赏赐百万黄金钱，天长地久雨露偏。制府之乐千万年。”（三解）“太阳照，冰山倾。黄纸收制府，片刻不得暂停。轺车一两，千里无人送迎。妇女戟手詈，童稚呼其名。爰书定，在旦夕。求为厮养，厮养不可得。盘水加剑请室间，从前荣盛如云烟。制府之乐千万年。”（四解）此盖刺噶礼而作。噶礼，满洲正红旗人，姓栋鄂氏，何和哩之四世孙。康熙三十八年任山西巡抚，即因贪虐屡为御史所参。四十八年，任江南、江西总督。四十九年十二月，奉命会剿海上郑尽心等，与镇海将军马三奇由吴淞口出海，历内外洋抵浙江定海界，获舟三及其党郑茂、余国梁等四十余人。五十一年正月，江苏巡抚张伯行疏劾之，称：“督臣噶礼自履任后，所辖两省，文武属官，逢迎趋附者，虽秽迹昭彰，亦可包荒藏垢；守正不阿者，虽廉声素著，难免吹毛索疵。此久在睿照之中，无庸臣再为渎赘。最可异者，今科乡试盛传总督通同监临提调揽卖举人。……又风闻总督要银五十万两，保全伊等无事。……督臣竟忍负皇上隆恩，擅作威福，卖官、卖法，复卖举人，可谓恶贯满盈，贪残暴横，难逃圣明洞鉴，岂容久流毒害。只缘权势赫奕，莫敢撄其锋以买祸。仰祈令解任，一并发审，俾舞弊之人所凭借，承审之官亦无瞻顾，庶真情得出，国法得伸。”噶礼亦疏刻张伯行。帝览张伯行噶礼疏，旨称“噶礼虽才具有余，办事敏练，而性喜生事，并未闻有清正之名。”又谕九卿等曰：“噶礼操守，朕不能信者。若无张伯行，则江南地方必受其削一半矣。即如陈鹏年稍有声誉，噶礼久欲害之，曾将其《虎邱诗》二首奏称内有悖谬语。朕阅其诗，竟无干碍。又曾参中军副将李麟骑射俱劣，李麟在口内迎驾，朕试彼骑射俱好。若令噶礼与之比试，定不能及。朕于是时已心疑噶礼矣。”寻噶礼被革职。五十五年四月，噶礼母叩阍，称噶礼与弟色勒奇、子干都置毒食物中谋害伊命。噶礼妻以别户子干泰为己子，纵令纠众毁屋。噶礼携资财与伊子移居河西。务讦诈凶恶，请正典刑。下刑部鞫讯得实。以噶礼身为大臣，任意贪婪，又谋杀亲母，不忠不孝已极，应凌迟处死。妻论绞，色勒奇、干都坐斩，干泰发黑龙江，家产入官。得旨，噶礼令自尽，妻亦从死，余悉如部议。此事，《满洲名臣传》、《国史列传》、《清史稿》等噶礼本傅俱有详载。归愚此作，无愧诗史，可以媲美州。

三四九、归愚又有《汉将行》七古云：“汉京崇阀阅，汉代多高勋，鼓刀狗屠皆得势，何况卫霍天家亲。天家之亲本荣贵，叱咤风云众人畏。浑邪此日尚称王，诏遣立功向边地。追随不数执金吾，鞭挞常加骑都尉。归来献捷觐王都，剑履公然殿上趋。姓名已勒燕然石，方略还成充国图。请夺田园武安客，横行朝市霍家奴。宝器征求归邸第，通侯爵赏及童雏。誓辞真许天长久，雨露恩私无日无。祸福循环倚还伏，从来欹器常倾覆。井泉流溢鹃画鸣，牦缨加剑全家哭。铁券丹书返内庭，柘林兔苑移他族。报恩之子倏操戈，珠履三千去何速。北邙扦土竟无存，万事豪华如转烛。前车之覆后车诫，后车不诫终当败。窦田骄横总沦亡，博陆功名空盖代。君不见波浪掀天舸舰危，使帆全在转帆时。功成早办藏弓意，输与江湖钓客知。”此诗作于雍正十年，盖纪年大将军羹尧事。康熙五十九年二月，平逆将军宗室延信自青海往定西藏，诏授羹尧定西将军。世宗登祚，羹尧参与密谋，拥立之功为多。雍正二年，以平青海之叛，叙功进爵一等公，再给一子爵，令其子斌袭。十月，赐双眼孔雀翎、四团龙补服、黄带、紫辔及金币。十月，叙平卓子山等功，加一等男世职，以第二子富袭。家仆桑成鼎，官至直隶守道，魏之耀署副将。羹尧功高震主，世宗蓄意除之。三年七月，追恩赏团龙服、黄带、双眼翎、紫辔等物，及朱批褶奏并令缴入，革将军职。十月，逮京严鞫，罪凡九十二款，赐自尽。子富立斩，余十五岁以上之子发极边充军。此清代一大案也。诗题曰《汉将行》者，年为汉军镶黄旗人。诗中称“卫霍天家亲”、“窦田骄横”，皆外戚也。然年并非清帝椒房之亲，而诗语云尔者，卫霍皆立功逞境之将军，但诗意在霍而不在卫，更不在窦田。霍又侧重在霍光，诗中一再云“霍家奴”“博陆功名”，皆比附史事之点睛之笔。霍光以大将军废昌邑王立宣帝，借以晴指年羹尧之拥立世宗。结尾“藏弓”一语，用意可知。归愚冒大不题为此诗，并刻入《归愚诗钞》，安得不触《高宗》之怒？死后获咎，《黑牡丹》一诗，恐不过导火线耳。此诗艺术性不高，末四句因袭梅村《鸳湖曲》，痕迹太显。

三五○、归愚倡格调，其诗实不过明七子之伪体。随园矫之以性灵，又流于浮滑，潘四农《论诗绝句》所以有“蒋袁王（文治）赵一成家，六义颓然付狭邪”之讥也。然随园诗亦有胆力惊人不可及处。余最重其五绝《鸡》云：“养鸡纵鸡食，鸡肥乃烹之。主人计固佳，不可使鸡知。”寥寥二十字，历来剥削者对劳动者使用小恩小惠之用心，概括净尽。出于乾隆时代文人之手，良不易易。七绝《马嵬》云：“莫唱当年《长恨歌》，人间亦自有银河。石壕村里夫妻别，泪比长生殿上多。”亦可见作者之爱憎所在矣。

