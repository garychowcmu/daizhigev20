今传是楼诗话 民国 王逸塘

一、闽县何梅生（振岱），有《姑留稿》。听水、石遗、海藏诸老，称其能诗，清言见骨，戛戛独造，而又不失之艰涩，亦云难矣。《孤山独坐雪意甚足》云：“山孤有客兴徘徊，悄向幽亭藉绿苔。钟定声依无际水，诗成意在欲开梅。暮寒潜自湖心起，雪点疑随雨脚来。一饮恣情宜早睡，两峰晓待玉成堆。”“钟定”一联，君为石遗书扇，沪上沈子培诸君亟赏之。余居东日，有和友人句云：“诗课怕从忙里断，钟声听到静时圆”似亦未经道过者。

二、梅生居杭州甚久，诗亦特工。三竺六桥，时有足迹。余最喜诵其《步寻灵隐寺书所见》云：“长松老鬣交空翠，晚稻秋香打晴穗。人家树顶偶鸡鸣。草径风前有遗毳。寒流细石引人深，遇涧逢桥聊一憩。铃声沈沈出烟际，小队香篮驮细骑。野翁山行尽槲笠，越女装亦高髻。风传呗语惊叶下，三竺相闻隔秋霭。我生于佛不知虔，偏近僧居足吟思。兴来倚石立移时，看竹听泉忘入寺。”又《高昌庙独步看柳》诗云：“曳日摇风意不禁，长堤徐步尽千林。年时奠怨芳华歇，得庇行人且作阴。”亦有寄托。少陵“广厦”，香山“大被”，皆此类也。

三、《龚定庵诗集》中，为秦编修（敦夫）作凡数见。所谓“蜀关一老抱哀弦”者是也。其《柬编修诗序》云：“编修固乾隆朝耆旧也，阅人多，心光湛然，而气味沈厚，温温然耐久长。即此可想见编修之为人矣。”江安傅氏双监楼藏有定庵致编修手札，极致推重。中云：”士大夫多瞻仰前辈一日，则胸中长一分邱壑；长一分邱壑，则去一部鄙陋。潜移默化，将来或出或处，所以益人邦家与移人风俗不少矣”云云。定庵高才不羁，官京曹时，颇有狂名，独于耆旧，恒折节敬事。此札粹然儒者之言，老辈襟期，乾嘉风尚，于此可见，不仅词翰之工已也。又定庵《己亥杂时》一绝云：“里门风俗尚敦庞，年少争为齿德降。桑梓温恭名教始，天涯何处不家江。”自注：“家大人扶杖出游，里少年皆起立。今日异说满天下，后生以凌侮前辈为能，引年尚齿之风，扫地以尽，世变之来，尚可问哉！”噫！使定庵生今日，其感喟又当何如也！

四、建德周玉山尚书丈，由粤督致仕。晚居沽上，杜门读《易》以终。亦喜吟咏，尝深夜披览不休，诸子以早寝谏，公徐举程子语晓之曰：“不学，便老而衰。”此足为后生矜式矣。公精摄生之术，年逾八十，虽严寒不着绵袴。每日必作小楷，与李文忠之日习《禊帖》，同为老辈恒德。余最初见公，尚居青岛。张弢楼、李季皋两丈，为余谈公治河理财政绩甚详，曾录入笔记中，亦因庚申被掠失去。公初受知于文忠，亦以文字因缘。相传公《渡海四绝》第三首云：“隐隐雷车荡紫澜，月明长啸碧空寒。苍烟划断浮云影，多少鱼龙侧目看。”文忠许为大器。时盖同治辛未，先生自沪乘轮赴津，年只三十五岁也。又有《青岛于役感怀》一律云：“北风吹雪漫天寒，满目沧桑不忍看。尺土尚归周版籍，遗民犹著汉衣冠。是谁布局重重错，相对枯棋著著难。挽日回天宁有力，可怜筋骨已凋残。”此诗载公讣状中。余居东日，遐盒录以示我，其时公之诗集尚未印出也。

五、清季达宫能诗者，南皮张广雅外，应推虞山相国。公晚号松惮老人，所著有《瓶庐诗稿》。戊戌被放后，归隐暮庐，为诗益工。顾其时党论方酷，忌者犹众，畏讥避谤，情见乎词，亦可伤矣。集中《将之山右视筱珊至》云：“海程行过复江城，无限苍凉北望情。传语蛟龙莫作剧，老夫惯听怒涛声。”又《春申舟次偶成》云：“春申浦畔子胥祠，正是山寒木老时。四裔竟将魑魅御，寸衷尚有鬼神知。老韩合传谁能辨，刘李同官莫漫疑。此去闭门空谷里，会须绩《易》更言诗。”亦系指戊戌年事，凡熟光宣庙局者，类能言之。郑海藏有《暮寒》一律云：“宫中二圣自称欢，沧海归人感暮寒。旅力既愆时竟失，风波垂定事尤难。是非坐共微言绝，恢复终凭老眼看。料得泪痕潜渍笔，卅年密记在金銮。”自注：“四月二十七日感事。”盖亦为虞山被逐时作也。

六、南海逝矣，域内读书种子，又少一人，知与不知，无不惋叹。庚申于役沪上，文酒往还，与君最洽。君颇珍其书，曾以联语屏幅多种见诒，极承推重，今亦佚矣。余东渡后，赁廪神户，爱其山水，须磨月见，屐齿惯经。君曩岁逋亡，居此亦久，篇什流传，未可无述。其《须磨春日二首》云：“草长莺飞已暮春，樱花云闹尽飘茵。杏花又逐桃花落，梅子生同李子酸。几日繁华怜历劫，看人车马自欹巾。杜鹃红空山老，世事浓枯笑转轮。”“水满池塘树满阴，万红飞尽绿沈沈。雨云朝暮黄梅熟，邱壑榛芜红药深。茗荈芽销长日磬，壶芦本搁忽雷琴。清泉白石还吾愿，僻地枯禅证佛心。”又《夏日游须磨存六首》，录其四云：“北岭屏开翠，东溟浪打蓝。吾庐足邱壑，秋色满松杉。抚石行摊卷，锄花命托馋。乱离满天地，摇落自江潭。”“俗变攻吾短，园幽得日长。闭门惟种菜，因树且悬床。观化《养生主》，无名安乐方。疏钟送晚雨，山翠扑人凉。”“晏坐松林宴，观时日月深。落花厚盈寸，积雨滞层阴。有欲频观妙，无言自证心。入游非想定，天地听飞沈。”“曳杖苍苔径，柴扉画不开。海风吹作冻，山雨歇还来。我佛莲花净，故侯瓜蔓裁。葵黄好颜色，向日复何哉。”此外题咏佳什犹夥，不备录矣。

七、南海为举人时，文名藉甚。丁酋游食广西，广西省城外有隆佑寺者，元祐党籍碑所在地也。碑石至今犹存。群公方为游赏之会，南海赋诗云：“媪相薰天锢党人，鞭龙奴凤已千春。即今隆伯年问路，犹为遗碑动马尘。”气象万千，人皆搁笔，然戊戌党狱，竟成诗谶矣。又某年由汴洛西行入秦，其《过陕州游羊角山甘棠庙诗》云：“岧蛲羊角倚陂陀，滚滚黄流舟楫过。秋色危城苍翠满，依然表里壮山河。”余于报端见之，然尚非南海得意之作。

八、清友园在东须磨月见山之间，距大手腐庐极近，颇饶花卉，虽风景平平，一入吟咏，便增声价。余初访之，曾有所见不逮所闻之感。海藏有《探梅诗》四首，其一云：“天空海阔须磨驿，山静日长清友园。流落中原仍世外，梅花数点忆中原。”余暇时辄喜挈室人育季偕游，竟未有诗，亦一恨事。南海亦有《访清友园梅花诗》云：“不堪风紧又冰坚，日拨残灰度岁年。卧病时经新旧历，出门山带暖寒烟。闻香索笑巡林下，踏雪穿花绕水边。百树梅花一逋客，鬓丝惮榻忘人天。”又《三月三十日，自须磨依山行，游清友园，百花落矣，惟红踯躅满山感赋》云：“踯躅连山碧素非，百花凋谢牡丹稀。孤芳落落残红秀，乱木阴阴众绿肥。白奈欹塘人独立，紫藤遮路蝶纷飞。天涯春尽增怊怅，时序迁流人事非。”皆佳什也。

九、侯官郭匏盒丈曾炘，与友人论养生之法，以善睡为上，并纪之以诗云：“百年三万六千场，强半销磨在睡乡。悟得浮生都若梦，奔波何苦逐人忙。”“东华尘土阅流年，常及鸡筹唱晓先。补我蹉跎天有意，衰慵敕赐日高眠”。“安知魏晋孰为今，梦里桃源尚许寻。却笑宋人太痴绝，苦言事满五更心。”“贝州破贼见精神，潞国华夷一异人。犹有流传谯鼓句，黄紬被里放衙频。”“一枕沈酣百不知，魏公心学岂余欺。修成圣佛黄漳浦，真有横陈嚼蜡时。”“五龙甘卧即神仙，可惜希夷谱不传。一觉坠驴宁有意，陈桥笑见太平年。数诗语多玄理，兼饶故事，亦可作养生新论读也。余于古人咏睡诗，喜诵者亦有数首，陆放翁云：“相对蒲团睡味长，主人与客两相忘。须臾客去主人觉，一半西窗无夕阳。”吕荣阳云：“老读文书兴易阑，须知善病不如闲。竹床瓦枕虚堂上，卧看江南雨后山。”姜白石云；“老去无心听管弦，病来杯酒不相便。人生难得秋前雨，乞我虚堂自在眠。”皆深得闲适之趣。又王半山云：“细书妨老读，长覃惬昏眠。取簟且一息，抛书还少年。”则意境略别矣。

十、袁杏南中丞（大化），吾皖之涡阳人。改革后侨居沽上，却扫自娱。白玉山老人逝世后，亦归然鲁殿灵光矣。君所著《抚新纪程》中，有《过长安旧城》句云：“山河王气锁关中，汉武秦皇一世雄。杯土未乾宫阙火，空留渭水自西东。”佳构也。

一一、商邱宋山言（至），为牧仲中丞公子。著有《纬萧草堂诗集》，汪钝翁为之序，盛称其趋庭联句之作。今观集中所载，如《木瓜》、《宋刻丝蟠桃图》、《孔雀》、《鲥鱼》、《红豆》诸什，皆咏物诗也。山言有《联句后复成一绝步家大人均》云：“投老心情喜誉儿，联吟又把岁寒。极知学语多生涩，不类《斜川集》里诗。”读之想见承平盛事。余尤喜其《寄示园丁》诗云：“三春忽余二，正植栽种期。南园隙地多，杂卉都相宜。尔无薄小桃，尔无轻柳枝。但得勤尔力，树大自有时。昨闻园内亭，岁久将倾欹。赖此蔽风雨，须早补葺之。事前蔷薇架，亦当加扶持。我发己种种，安能常拘羁。归去在四月，犹及听黄鹧。”颇似学香山、诚斋者，不事雕琢，平淡中殊有真趣。

一二、同邑张渔邨先生丙，一字娱存，工书能诗，久负宿望。先君子晚出先生门下，每为述行谊甚详。先生幼慧，十三岁赋《明远台怀古歌》，操笔立就，同邑耆硕蔡石瓢（家瑜）以神童目之。与赵响泉（席珍）、王二石（序）、卢半溪（先骆）、吴菊坡（克俊）、蔡篆卿（邦甸）、戴叠峰（鸿恩）诸先生，酬唱无虚日，号为“城东七子”。嘉道间，吾邑风雅之盛，甲后有清。所著有《延青堂诗存》，办香苏陆，兼及韦柳。阳湖陆祁孙（继辂），秉铎吾肥，尤雅重之。先生不得志后乡举，晚乃以著述自娱。祁孙题其集云：“奈何风檐中，苛论责聋啧。明珠不能言，一掷等草芥。”盖惜之也。先生亦有《怀师友诗》云：“淝水《兰言》忆旧游，打头学舍最宜秋。一从花向河阳种，腰折仍当恼督邮。”自注云：“祁孙学博，秉铎吾邑，辑《兰言录》，以修《省志》劳勤，知江西贵溪，忤上官落职。”集中又有《王贞女》、《傅贞女》诗，皆有关乡国风教者。

一三、先生有《岁暮怀里门诸子》诗，《吴丈菊坡（克俊）》云：“少年湖海客，老大少还家。寂寞门罗雀，虚无手捕蛇。红桥伤破梦，（绘有《红桥寻梦图》）。优钵哭空花。燕玉谋宜早，吾生正未涯。”《赵孝廉响泉（席珍）》云：“蜨梦亭何似，年时与病亲。键关避租吏，倒屣揖词人。狂态今犹昔，交情澹益真。一门风雅集，此乐不厌贫。”（谓令嗣云持彦伦。）《卢同学半溪（先骆）》云：“循陔思养志，岁入定如何。春恨忘情少，秋怀积泪多。谭诗伤语苦，说梦见心婆。（新谱《红楼竹枝百首》。）应有闲题咏，归来为我歌。”《戴孝廉叠峰》（《鸿恩》）云：“与子同磨铁，多君独贡金。燕台三载别，楚雨一秋心。未遂春明梦，权歌雪雁吟。故人知念念，曾否托琴音。”（君善琴。）又有《怀王二石表兄（序）》云：“造物怜才也忌才，一棺漂泊剧堪哀。梁园客散寻常事，不分无人赏雨来。”自注：“二石豪宕不羁，以副贡就职州别驾，签发河南，不久谢世。所居笑园赏雨茅屋，今易主矣。”之数君者，皆吾邑耆宿，与先君子雅故，趋庭时习闻甚稔，录此诗亦可以想见其为人也。

一四、渔邨先生词学白石，自谓词学与白石相类。全椒王小鹤（城），与先生为文字之交。《题延青堂集诗》云：“平生岂独善谈诗，度曲填词亦冠时。偶窥一片吉光羽，已叹千秋黄绢词。”其倾服至矣。先生集中，与小鹤唱酬频数，有《过全椒吊小鹤诗》云：“难寻随会新邱珑，愁过黄公旧酒炉。小别廿年生死隔，阜陵烟树太模糊。”笃后风义，不仅诗工。

一五、洪杨之乱，前辈遗著多付劫灰。先生《延青堂集》，从玄孙庚叔后民国乙卯岁始克在申印行。响泉先生手书之《绿天红雪诗册》，余以旧存孤本覆印。其《寥天一斋诗集》四卷，暨哲嗣云持之《云无心轩诗集》，犹待续觅。菊坡先生晚号蔗翁，又号晚遂老人，所有著《罗雀山房诗集》，闻仅存残帙。余最爱其《东葛城道中》一绝云：“衰柳残蝉夕照间，蹇驴得得客心闲。行过东葛复西葛，看尽环滁四面山。”简括有唐人意。城东七子，末学小生，殆无能举其姓字，亦可概矣。

一六、友人杭县王耕木（耒），曩有“世除白发无公道，人只黄金有故交”句，余最喜诵之。近见莆田林西园（翰）有《秋日杂兴》云：“中原此局算衰残，萧瑟江关活计难。白发黄金双怪物，看人老大与饥寒。”用意与耕木相同，然愤世之意，见乎词矣。君为石遗门人，诗力甚深，时有独到语。如“久客鬓输山色绿，新年诗共雨声罢”，“杂树乱遮三面水，疏钟闲打二更凉”。皆可入摘句图者。

一七、有清中兴时代，吾乡人才辈出，李文忠、张靖达、刘壮肃其尤著也。文忠诗已摘入诗话。靖达诗不经见，似无存稿。壮肃少躭吟事，《大潜山房诗钞》多壮岁之作。湘乡曾文正作序，中谓：“山谷学杜公七律，专以单行之气运后偶句之中；东坡学太白，则以长古之气运后律句之中；樊川七律亦有一种单行票姚之气。余谓小杜、苏、黄皆豪士而有侠客之风者。省三所为七律，亦往往以单行之气，差后牧之为近，盖得之天事者多。若能就斯涂而益辟之，参以山谷之崛强，而去其生涩，虽不足以悦时目，然固诗中不可不历之境也”云云。读此可以知壮肃之诗矣。公起家军伍，累建殊勋，抚台之役，建议胥关大计，奏牍具存，足徵特识，惜厄后执政，未竟厥施。归田后，养疴山中，被徵不起，甲午之挫，公不与焉。集中《题风雨穷途图》云：“午夜冲寒唤渡河，满天风雨怅如何。一身落落谁知己，四顾茫茫且放歌。岂是芦中人未识，恐教髀里肉生多。画工似有规侬意，不写逍遥写折磨。”又用前均述怀，有句云：“名士无妨茅屋小，英雄总是布衣多。”颇为一时传诵。人谓公作此图，盖纪微时风味，亦美谈也。绝句如《赠盖臣子务归里》云：“百战澄清衣锦还，征途挥手泪潜潜。倾囊各赠千金去，只济人艰莫买山。”皆饶有襟抱。《石遗室诗话》谓公诗“偶对甚整，仍近乐天，如‘好管是非生性直，不忧得失此心宽’，‘谋国已苍元老鬓，荷戈渐白少年头’，‘士卒向人夸捷状，黎民拱手服雄师’，‘一年仅此日，万里是前程’，皆是。”实则集中佳句固不止此。石遗曾任台幕，后公论诗尤稔，见所为《大潜山房诗序》中，不赘述。

一八、余友荃庄最久，颇稔壮肃家世。其弟蘅庄亦盛年工诗，尤所神往。荃庄闻余有诗话之辑，曾以壮肃轶诗写寄，乃《同治十三年督师陕西，乞病归里，留别乾阳》者。诗云：“得遂归田志，君恩肯放还。解兵渡渭水，策马出秦关。不历风波境，焉知世事艰。此行无建树，羞对二华山。”“秦兵不渡陇，界限总分明。我抱虚糜耻，谁将寇难平。徒忧回纥马，未解世人情。努力期来者，朝廷务远征。”两诗刻石秦中，亦可作诗史读也。

一九、壮肃吟事之外，尤嗜楸枰，往还多奕客，周小松其最著也。闻公奕诣所造颇深，特在公为余事，遂为所掩耳。吾邑近卅年来，工奕者众，蒯礼卿丈夙亦嗜此，友人中如张乐山（之仁）、李子干（国栋），亦其铮铮者。惜皆早逝，不获驰骋中原，竞争国手。近则酉阳乔梓，天事与学力俱胜，海内外早有定评，殆骎骎乎今之通国奕秋矣。

二○、谭复生（嗣同），天才卓越，诗笔瑰玮，所著有《莽苍苍斋诗》二卷，皆三十以前之作。君以三十又三就义，诗多散佚，吉金片羽，弥可珍贵。余最喜其《论艺》绝句，其一云：“意思幽深节奏谐，朱弦寥落久成灰。灞桥两岸萧萧柳，曾听贞元乐府来。”自注：“往见灞桥旅壁，尘封隐然，若有墨迹，拂拭谛辨。其词曰：‘柳色黄后陌上尘，秋来长是翠眉颦。一弯月更黄后柳，愁煞桥南系马人。’读罢狂喜，以为所见新乐府，斯为第一，而未署姓名，未知谁氏。”按此诗乃樊樊山题壁作，复生不及知也。两君诗风神曼秀，皆可传唱旗亭。

二一、复生逸诗，多有佳者，《山路》云：“鸟鸣空谷冷，人影夕阳低”。《舟中》云：“穿蓬寒月劲，啮舵夜江喧。”《晚望》云：“瞑色渡寒绿，苍莽生空烟。”《梦咏瀑布》云：“手提一匹练，高挂万颠。”《兰州小西湖》云：“黄水挟林喧树杪，青山劝酒落尊前。”《山寺》云：“云随一磬出林杪，窗放群山到榻前。”《夜集武昌曾文正祠园》云：“四面晴岚山气湿，一庭空翠笛声凉。”《感秋》云：“满地菊花初有雁，度关杨柳尽辞鸦。”《咏柳》云：“不妨俯仰随风力，自有经论织雨丝。”《上巳怀仲兄》云：“江湖归梦消长夜，风雨离愁了一春。”诗才如此，竟不假年。党论方新，清社旋屋，人亡国瘁，感慨系之。

二二、近《华国杂志》载有袁项城刂录之《戊戌大事记》，系苇斋所芟次者，叙述当日政变关系甚详尽。复生且有“非流血不能变法”一语，可谓壮矣。记有月日可考，亦治国闻者极好参考资料也，附记后此。

二三、滇池王采臣（人文），一字豹君。余后辛亥国变后，于役春申，过从极密。近年同隐沽上，寓室伊迩，偶后菜羹香中相聚小酌，情话更依依也。阅报端诗，见有署淡叟者，知为君作。冲夷恬静，如其为人。君与荣县赵香宋侍御熙交最深，有《壬子秋七月，题赵尧生万松深处手卷，即送南归》一篇，录之：“赵子抛豸冠，所思在深谷。深谷何所有，万壑松谡谡。世变瞬沧桑，风云惊大陆。蜀乱天下先，聚敛丛怨ゥ。操舟民犹水，能载亦能覆。吁嗟四海穷，焉能永天禄。佘疏伤罪言，君章空累牍。戕民以自戕，宁食若辈肉。国破遑言家，河山凄满目。不死又经年，且醉今秋菊。寿君还送君，白发催归速。南荣千万山，山山翠成簇。入山恐不深，遐想山间屋。当门补薜萝，永日侪糜鹿。峨眉幽更幽，何时偕卜筑。”又《送赵樾村弃议职南归》句云：“老尚有亲真至乐，生几无地更何归。”《次胡蘧公均》句云：“并世酒人殊落落，过江名士太纷纷。”又“壮气年来消损尽，除看冰雪便风沙”，皆不能无身世之感者。

二四、二十年前寓京时，友人为余盛称香宋侍御之能诗，然未及过从也。曩曾有句云：“并世诗人欠识面，石遗香宋又苍虬。”石遗老人固闽之诗杰，苍虬则鄂友王君爵三稔友，稚善绘事，赠余颇夥，亦从未一见也。若论蜀中俊流，香宋固应首届一指。海藏亦有《题万松深处卷子》诗云：“入山恨不深，入林恨不密。苟非违人者，此事殆难必。去年在京师，恣意寻松。一访慈仁寺，数过法源刹。当时有所咏，出语极哀裂。知音或先觉，果尔国不活。吾曹当饿死，避世未为洁。流离携短卷，俯仰娩明哲。云间松层层，屋顶山[B350][B350]。世外多此境，不去定何说。君今曷自题，遣意向幽绝。梦中间松涛，洒然解烦热。”（自注：时尧生病疟新愈。）君后国变后流寓海上，回川后即隐居不出。曾刻意填词，旋亦中辍。所为诗久已流播海内。余最喜其《送杨昀谷入蜀七绝百首》，直可当游记读。宝融久宦未归，每为余言：读君此诗，便动乡思。

二五、绵竹曹演蘅（经元），一字宝融，香宋侍御之乡人也。名字与毕秋帆尚书适合，据云初非有意袭之，世固有此奇事。余中华校中多诗友，宝融而外，如彭醇士（粹中）、罗超凡（兆凤）、李筱瀛（国柱）、张翰飞（鹏翎），其最著者。醇士、翰飞兼擅丹青，尤为难得。筱瀛有《赋答镶蘅社长以漫社集见示，赋赠一首》云：“虚谷声闻喜跫然，繁霜初冱寥天。愿凭樽酒陪高论，坐绝韦制补《太玄》。并世才名香宋后，九秋生日放翁前。（自注：陆放翁十月十七日生日，先生生辰先放翁一月。）办香自有眉山在，接迹《灵岩》与共传。（自注：毕秋帆制府每岁必集宾客为东坡作生日，毕著有《灵岩山馆集》，壬戌正月二十日先生客京师，亦与孙师郑吏部同集漫社诸友，为东坡作生日。”）“香宋”一联，以赠宝融殊切，并录后此。

二六、偶阅《石湖集》，有《秋前三日雨》诗：“暑残堪喜亦堪惊，恰似沙场喋血兵。纵有背城余烬在，能禁几度泻秋声。”与放翁之“尘市尚余三伏热，秋光先到野人家”句，同一意境。火云六月，偶一披诵，便觉心地清凉。

二七、近日盛传曲园老人《杂诗九首》，京中某报且载其墨迹，题为《病中呓语》。匣剑帷镫，隐寓近事。据云稿为其女孙所得，秘不示人，《春在堂集》未及载也。中有一绝云：“英雄发奋起为强，各画封疆各设防。道路不通商贩绝，纷纷海客整归装。”说者谓殆为近日外侨联翩归国写照。又一绝云：“张弛从来道似弓，略将数语示儿童。悠悠二百年间事，都在衰翁一梦中。”余谓山鬼尚能知一岁事，曲园饱阅沧桑，晚躭禅悦，伊川披发，已识先几，或不尽出后时流传会也。

二八、曩闻友人传诵板桥道人乩诗四律，蹇庐遂以钞示，乃甲于七月在京中某社降坛之作。其第四章云：“轻帆飞渡木兰艘，风送惊涛月满江。湓浦宵深秋瑟瑟，石钟烟咽水淙淙。中流箫鼓从天下，一片旌旗望气降。商妇梦啼商女恨，吹来玉笛总新腔。”说者谓颇与近事吻合。今日固中土有史以来未有变局也。以诗境论，格律高浑，固是佳作，正不得以预言少之，亦未可与《推背图》、《烧饼歌》并论也。又近日报载余友碧梦乩诗绝句，语多不类，其亦好事者之假乎？

二九、李越鳗（慈铭）颇自矜其诗，《白华绛付阁集》流传海内，早有定评。日记手稿五十一册，尤为君毕生心力所萃，承学之七，几无不手执一篇者。接武厉杭，允无怍色。广雅官京曹时，颇重其诗，称为“明秀”。君极口不承，且有“真赏不逢，斯文将坠”之愤语。文人笃于自信，且喜相轻，亦结习使然也。君每谓：“予诗自是七古第一，七律第二，五古第三。”余尤喜其七绝诸作。《九日偕孙子九行湖上》云：“竞湖秋净碧后罗，树里渔舟不断歌。行到夕阳中堰埭，邨庄渐少好山多。”《上巳日行秀州道中作》云：“客舫新添水痕，征途心事不堪论。桑畦未绿春蔬长，看尽桃花到石门。”《姑苏道中》云：“夜夜金阊载酒游，家家明月水边楼。画船渐近箫声细，小队银灯下虎邱。”《首春玉ぐ桥前书所见》云：“长记秋波小住时，御街难得马蹄迟。分明流水宫前影，消尽年光总不知。”《梅雨中至申江三首》云：“卢橘含桃取决迟，（卢橘实非批把，今借用之。）年来乡味不禁思。鹑鸠声里丝丝雨，正是杨梅上市时。”《渡钱塘江》云：“江身如带一舟杭，近指西兴便解装。七载乱离人九死，居然今日渡钱塘。”风神绵邈，信非才人莫办。

三○、越缦累试不第，纳赀为部郎，久之乃通籍。故集中对此尤多肮脏之语。《答周叔云季贶兄弟》云：“铸错己嗤秦博士，（自注：佘初以赀得太常博士。）解嘲重署汉山郎。浊流何与苍生计，虚羡朱儒粟一囊。”《严寒入署戏咏示曹中诸君》，录其一云：“画诺虚劳问姓名，绿莎听少履綦声。低眉总觉输公等，捉鼻深惭动宦情。谁信清流争此地，绝怜款段负平生。赀郎岂是相如意，多为凌云赋未成。”又《偶阅放翁诗集，多及三山红桥。余旧居三山，又先畴所在也，慨然有作》云：“铸错赀郎奈若何，渭南诗里感怀多。三山田墅红桥宅，换得春明一曲歌。”牢落之感，情见乎词。京官风气自光绪初叶已大变，户曹登用，较史礼为杂。赀郎大都尚声气交游，造谒报谢无虚日，暇则徵歌狎饮以为常，鲜治事者。君独链户读书，莳药种花，非其人不与通，经年不一诣署。尚书朝邑阎公，方严覆名实，下教诸郎，分日入谒。尚书坐堂皇，旁一司官执簿唱名，堂下声诺，如点隶呼囚者然。吏持牒至，君手书累千言，责其非政体，不当辱朝廷而轻量天下士，伉直激切，如昌黎《与张仆射书》，走笔付吏去。阎公得书颇善之，事遂已。事见山阴平步青所为君传。论者谓越缦之清鲠与朝邑之虚怀，均能行古之道者。陈弢庵先生有句云：“不须远说乾嘉盛，说到同光已惘然。”此又可以觇世变矣。

三一、海藏每日未晨即起，年届七十，神王如少壮人。自云：“十余年以来，早眠早起，寒暑无间。”尤徵恒德。有《示石遗诗》云：“寐叟深言夜坐非，石遗却道宵行奇。海藏夜夜楼头坐，恰是晨钟欲动时。”又《杂诗》云：“前答为老卒，夜夜登戍楼。”皆咏此也。丁卯新岁有《题夜起庵》一绝云：“鸡待五更能一   ，鹤知夜半不须眠。沈吟送尽西窗月，回首东方白尽天。”余戏谓之曰：“近方做第三句工夫，但未知第四句何日实现耳。”相与拊掌大笑。

三二、钱塘金农，字寿门，三绝之誉，海内所知。君取崔国辅“寂寥抱冬心”之语以自号。所著《冬心先生集》生前手钞，付女儿收藏，并系以诗云：“古调泠泠造眇微，玉池清水自生肥。流传若待官三品，谁重襄阳是布衣。”又云：“卷帙编完顶发疏，中郎有女好收储。帽箱剥落红赢敝，莫损严家饿隶书。”亦一段佳话也。集中有《诣庶滋上人斋堂蔬饭，望中条山》云：“净名己悟小轮围，绀宇精严一款扉。孤竹瘦于尊者相，野云白似道人衣。何曾心地妨禽鸟，且向斋堂饱蕨薇。试上莓梯腰脚健，中条山色见纤微。”“孤竹”一联，与林和靖“湖水净于僧眼碧，山光浓似佛头青”句，可谓异曲同工。

三三、偶读放翁《江楼醉中作》，有句云：“天上但闻星主酒，人间宁有地理忧。”爱其工切。余旧有“风月一钱休用买，弟兄四海更何忧”之句，友人以为甚似放翁。又俗称入妓馆者为“打茶围”。放翁《城南马上作》云：“寄语长安众年少，妓围不似猎围豪。”又元遗山《送杜子诗》：“北渚晓晴山入座，东原春好妓成围。”是在宋元时已有此称矣。

三四、有清一代诗体，自道咸而一大变，开山之功首推吾皖歙县程春海侍郎。君以巍科官辇下，崇尚朴学，风隐然，为一时重。诗宗昌黎、双井，所诣亦可方驾箨石斋。海内推儒林祭酒者，阮仪徵外，辄首及侍郎。年未中寿遽卒，然其流风余韵，固已沾溉不少矣。典黔试时，得人最盛，郑子尹（珍）及其门。侍郎诏之曰：“为学不先识字，何以读三代秦汉之书”。乃致力后许郑二家之学，旋又相从湖南，故其为诗濡染侍郎者独深。何道州（子贞）亦侍郎门下士，光大师说，与有力焉。先后其间者，则为祁寿阳、曾湘乡诸公，遂开有清诗体之变局。《寿阳集》中有《春海以山谷集见示，再叠前韵》云：“胎骨能追李杜豪，肯从苏海乞余涛。但论宗派开双井，已是绥山得一桃。人说仲连如鹞子，我怜东野作虫号。蝤蛑瑶柱都尝，且酌清尊试茗醪。”此可见当日之风尚矣。

三五、侍郎遗集，乃平定张石舟（穆）所编次者。诗凡四卷，近日坊间已不易觅。集中有《合肥城外别家三弟惠浦》云：“金斗城边路，先人有旧蹊。（先大夫少时依合肥令张荪圃先生读书县衙。）联非意料，骑马又分携。恩戴三山重，文愁五色迷。归途倾菊酒，重听汝南鸡。”乃与吾邑遗献有关者。又《题黄小谷画二绝》云：“楚楚丹黄压树鲜，疏疏篱落带花妍。纬萧亦有江干屋，吹破西风已十年。”“杏花柳柔柔，屋角春禽促驾牛。纵不有秋聊自乐，绝胜辛苦觅封侯。”二诗余亦喜诵之。

三六、陶靖节诗，真西山称其原本经术，最为特识。谭复生《报刘淞芙书》亦云：“学诗宜穷经，方不为浮词所囿。后《陶集》既验其然，即有宋儒先以质理为诗，至为才土訾诟。然平心论之，惟《击壤集》中有过于俚率者。至朱子陈白沙，于声调排偶之中，仍不乏超然自得之致，此诣又何可几及”云云。持论平适，适获我心。人谓复生才气横溢，涵养未至者，殆又未窥全豹矣。

三七、建德周止（学熙）为玉山老人之季子。人但称其精于理财，而不知诗诣之深，亦远迈并时流辈。比岁谢去尘务，相羊山水，青奚布笠，大有少伯泛湖之风。卜筑大连光风台下，屋小如舟，高旷可想。今春与余有海上观樱之约，余奇诗柬之，有“避世光风锄菊径，传家秋浦《爱莲图》。青山咫尺劳招隐，迟我花期手一壶”之句，君悬之山斋中。把臂入林，信有夙契。

三八、止盒诗不轻示人。闻所至以《剑南集》自随，且为精钞本。寝馈既深，自然闲适。潜夫录示其《题邵慎亭册子》一律云：“浮生已是再眠蚕，俯仰乾坤入梦酣。风扌卷落花红片片，雨沾新柳碧毵毵。蔬斋一钵忘兼味，茅屋三间当住庵。何日得寻云水去，芒鞋竹杖遍江南”。亦近作也。

三九、津连往来，以长平九为最适。须鼻船长，款客尤殷，且喜诵余诗，属书近作，必得请乃已。所藏《云烟帖》一册，余及合肥执政、芳泽公使诸人，均为题墨。近与周止庵同舟返津，渠闻余述止庵行诣，复以为请。止庵为书“大海有真能容之量，明月以不常满为心”十六字，盖纪前一夕余与止庵舟中赏月时实景也。时距月望，尚有五六日，故有此语。本地风光，并见襟抱。帖中有汪精卫所书《西湖旧作》一首，录之：“临流莫笑影婆娑，一月西湖得再过。烟敛波光如薄醉，日融山色似微酡。疏钟渡水无歧濑，落木攒空有静柯。短棹夷犹亦徒尔，累他汀雁戒心多。”精卫夙嗜文学，书亦娟秀，“汀雁”一结，尤见作意。忆乙丑春，初访余后沽上咀石寓庐，畅谈约两小时，并斤斤以剖白非赤化为帜志，忽忽已三年矣。一翻阅闲，回首前尘，能无根触？

四○、福山王文敏（懿荣）庚子之难，阖门殉节。有清中叶，朝士精鉴，别耽风雅者，吴县潘文勤（伯寅）、常熟翁文端（叔平）外，惟公丰隐然，为一时重。集中有《请续修四库全书》一疏，略称：“考据一门，后来居上，艺数之流，晚出愈精，亟应续纂。”事虽未行，颇徵特识。所为诗五卷，多行役游览之作。《马嵬驿》云：“碧落黄泉何所期，世间更莫怨生离。石壕邨里夫妻别，犹有天涯相见时。”婉约有风人之旨，亦前人所未道过者。

四一、通州张季直（謇）、范肯堂（当世原名铸）、朱曼君（铭盘），均以朴学齐名。印驱相依，艺林争羡。有《哀双凤》五言排律，流传一时，亦一段佳话也。序曰：“双凤，如皋倡也，与许生有委身之誓。许贫，不能如假母欲，过从遂简。母既怒凤不悦他客，甚笞，苦之。凤竟以忧，将死，属曰：‘收我者许也。’吾侪哀而为之诗。”“二月江南柳盘，风条腕绿芜。枇把门巷在（謇），裙屐酒尊逋。无意逢花落（铸），何缘救草苏。为君数前事（盘），怆我郁嗷吁。碧玉家原小（謇），红儿貌不殊。凤饥梧粒瘦（铸），虫蚀蕙根枯。绛树雕阑出（盘），青罗宝镜摹。弹筝愁浪子（謇），抉酒倚香奴。鬼卦金钱卜（铸），欢情斗帐腴。缬云方空晓（盘），月著难敷。含睇羞团扇（謇），缄盟结绣襦。郎来鹦鹉觉（铸），梦浅碧鸾扶。半臂宵宁冷（盘），双飞愿忽孤。缯绋穷赎蔡（謇），毒冒独栖卢。岂悔偷灵药（铸），终难并鄂拊。隔帘牛女怨（盘），递简角张迂。强笑成歌舞（謇），华妆泣粉朱。纵摇雕玉佩（铸），未剖赤心符。宓枕推遗植（盘），苏台誓托吴。露莲秋后苦（謇），霜菊影边癯。一病秦医拙（铸），千行楚泪俱。名驹犹惜骨（盘），灵鸟竟辞签。宛转卷麓拔（謇），凄凉杜宇呼。命残留钿合（铸），甩暖待榆。谁道城南艳（盘）。能从陌上夫。百金豪客（謇），九鼎美人躯。往者曾平视（铸），今来失彼姝。芙蓉悭晚堕（盘），蘅芷际春徂。锦瑟鸳弦尽（謇），香泥燕垒无。欲铭罗袜冢（铸），更涕博山炉。沧海填精卫（盘），穷阴种橐吾。天涯感沦落（謇），回首重踌踟。”哀感顽艳，荡气迥肠，亦可想见三君少年时才藻之盛矣。

四二、老友浑源田君子琮，共事春明，投分最久。诗学玉溪，尤多心得。去夏君与邃阳袁洁珊过余沽上寓庐谭诗，席间于玉溪《无题》诸作，颇有新解，顾操晋音，不能尽晓。然其致力甚深，固无可疑也。君之尊人友羲丈延年，为山右宿儒，少有才名，中年始刻意为诗，故取高达夫五十能诗之意，颜所居曰希达斋。所著有《希达斋诗存》上下两卷。长沙陈伯平中丞启泰称其“淡静简古，即其诗可想其人”。《早春游望》云：“蝶飞双影乱，身健一筇闲。野水碧于树，夕阳红到山。”《暮春感事》云：“春原似客留难住，老不如人后可知。”《早秋访菊》云：“傲骨自存霜未至，黄花也受夕阳恩。”《山中小忄曷》云：“潭影摇天动，钟声出树迟。”咏松云：“无人赏贞节，只为太支离。”《读史戏题》云：“莫谓钱神奈我何，回天夺命总由他。昭君去国文姬返，都是黄金力量多。”又《观海》断句云：“气吞赤日一丸小，水浸苍天四面低。”《即景》句云：“雨湿红开蕾重重，风吹绿上草头明。”皆能戛戛独造，不落恒蹊，且为一时传诵之作。集中长篇甚多，表彰遗佚，胥关风化，不及备录。子琮学行并美，原奉趋庭，比之寿毛，洵无愧色。

四三、巴县杨沧伯（庶堪），蜀才中之铮铮者也。覃研诗学，致力颇深，一长秋曹，旋即引退，掩关息影，吟讽自娱。近写示近作，多闲居味道之语。《雪后作》云：“都门雪后生清冷，燕坐读书但煮茶。晚爱萧疏有庭树，静闻剥啄似山家。已判居士从摩诘，无复仙人间少霞。一卷《多罗》了群虑，如勘尘梦半空华。”又《闻人说故乡战事作此谢》之云：“一室静诸缘，斋心礼佛前。法云想十地，明月证初禅。河岸遥闻战，乡关久隔年。只今思惊岭，无计勒燕然。”深人无浅语，辙疑响者相知不尽。君有《论诗绝句百首》，方在属草中，遗山、渔洋有嗣响矣。

四四、奚度青（侗），皖当涂人。石遗《诗话》称其“为诗面目，颇近散原”，盖宦游白下，与散原较稔也。《登北极阁》云：“野气苍凉秋日瘦，山灵僬劫灰多。”《中秋西园》云：“今夕何年天不语，故人无恙酒初温。”《师山春望》云：“重烦春媚我，失喜杏交花。”《辛酉守岁》云：“壮怀渐恶仍今夕，浅醉初消又万端。”《上巳》云：“勾当春色怜迟暮，徒倚花枝换笑颦。”皆能似散原之面目者。近寄余《五十生日述感五首》，中有句云：“学儒病在陋，作吏耻未循。宇宙偶着我，细若空间尘。生灭一交臂，何者堪宠珍？同业起情爱，成就忧患身。”哀乐中年者，固当同此感触也。君累宰大邑，以循能称。所著有《庄子补注》，颇多发明，盖能以经术饰吏治者。诗诣之深，特其余事。

四五、诗有与词并见者，宋晏元献诗“无可奈何花落去，似曾相识燕归来”二句，本为《示张寺丞王校勘》七律腹联，后又以入《浣溪纱》词，即其例也。元献初得上句，弥年未能对，王珙为对下句，元献大喜，自此辟置馆职，遂跻侍从。王之才固足称，元献爱才之雅，尤为难能云。

四六、《龚定盒集》于归安姚先生极致推崇，诗亦数见。按姚名学爽，字镜堂，学问赡博，品尤高洁。官京师数十年，寓破庙中，不携眷属。趋公之暇，以文酒自娱，朝贵罕识其面。曾典贵州乡试，门下士馈蛰金者力却之，惟赠酒则受。因是贫特甚，出不乘车，随一僮持衣囊而已。所服皮衣冠毛堕半见其享，每踽踽行道中，群儿争指笑之，先生夷然自若也。尝赋《梅子诗》云：“臭味偏于吾辈近，风怀莫遣女郎知。”一时推为绝唱。其他佳句，如《谢人送菜》云：“但使斯民无此色，愿教我辈味其根。”《送闵贡甫之扬州》云：“养志未须嫌禄薄，读书大好是官闲。”皆清妍绝俗，不落理障。事见桐乡陆以┟《冷庐杂志》中。先生本以朴学清标，为一时模楷。定盒有《柬王徵君暖钤，并约其偕访归安姚先生》云：“归安覃々百怪宗，心夷貌惠难可双。徵君力定乃其亚，大吕应合黄钟撞。”又云：“归安一身四气有，举世但睹为秋冬。亟拉徵君诗姚子，高山大壑长相逢。”即诗可想见先生之学养矣。

四七、先生官兵部久，僦居宣南水月庵。定盒《柬陈硕甫（奂）并约其偕访归安姚先生》云：“枯庵有一士，长贫颜色好。避人偕访之，一觌永相保。”殆指庵居而言。桐庐袁忠节（爽秋）亦有《过水月庵有怀姚镜塘先生》云：“一片空明水月居，枝言春雨洒根株。道光朝士狂标格，庭翠今余柏子无。”先生之为浙贤引重如此。萧条异代，景慕攸同，载笔及之，亦藉以矜式颓俗也。

四八、定盒有《三别好诗》，方百川《遗集》、宋左彝《学古录》外，其一即吴骏公《梅邨集》也。诗云：“莫从文体问高卑，生就灯前儿女诗。一种春声忘不得，长安放学夜归时。”梅村诗格不高，无庸为讳，然江左三大家中，要推鹿樵第一，且不仅诗工，题目亦好，拟之诗史，亦足当之。昔贤咏梅邨诗最著者，附录于此。吴江王载扬（藻）云：“百首淋漓长庆体，一生惭愧义熙民。”嘉定金绳武（慰祖）云：“两代诗名元好问，毕生心事沈初明。”可谓异曲同工，然亦不无微词矣。梅邨出山，侯朝宗尝遗书力阻，后有《怀古兼吊朝宗诗》云：“死生总负侯赢诺，欲滴淑浆泪满襟。”又临殁词云：“故人慷慨多奇节，为当年沈吟不断，草间偷活。”千秋遗恨，识者哀之。

四九、有史以来，年少能诗，卓然可传者，唐惟李贺，宋惟王逢原。逢原十余岁，王介甫见其所赋《南山之田》诗，大喜，期许甚至，以其夫人之女弟妻之，年甫二十有八卒。向使克跻中寿，其所诣宁可量耶。近贤如侯官林暾谷（旭），卒年仅二十四岁。以诗格论，亦庶几卓然成家者，而得年反不及两君。且东市沉冤，遭逢更酷，亦可哀矣。暾谷魁乡荐第一，年才十九。入都后，才名藉甚。三上公车不售，发愤为歌诗，取径苦涩幽僻。石遗谓为“春夏行冬令，决非所宜”。言为心声，固有不可掩在耶。所著《晚翠轩遗诗》二卷，李拔可（宣龚）辑行，石遗为之序。集中《沪寓即事》云：“独谣负手谁能喻，百计安心或未贤。”《戊戌寄内》云：“六月长安无一事，借人亭馆看西山。”皆极有神理。海藏谓为“如啖橄榄”，可谓确评。君致命后，海藏挽诗云：“谈笑临刑亦大难，道旁万众总丸澜。书生自说君恩重，廿载头颅十日官。”“楼东诗老暗迥肠，客慧空花亦太狂。晚翠轩中人尽去，嘉名端合与孤孀。”两诗皆海藏未刊稿。君配沈鹊字孟雅，为涛园中丞之女，亦以能诗名，著《崦楼诗词集》一卷。君殁后，哀毁逾岁卒。海藏诗所谓“嘉名端合与孤孀”者，盖不胜惋惜之意矣。

五○、项里在山阴西南，多杨梅，王性之《赋项里杨梅》句云：“只今枝头万颗红，犹似咸阳三月火。”《白石道人集》中曾载之。弢庵先生有《宿狮子窝向过秘魔严》诗云：“秋深赴霜林，常恐风先我。谁知前夕雪，断送陆浑火。”狮窝红叶最佳，一夕霜风，零落殆尽。两诗善用“火”字，体物最工。

五一、海宁王静安（国维），别字观堂，以丁卯五月二日自沈于昆明湖内鱼藻轩侧，亦今之伤心人别有怀抱者。君覃精汉学，旁及杂家，其著作已刊行者，久已流传海内外。殁后日人桥川氏主撰之《文字同盟》，为编印追悼专刊。吾国学人，日趋凋落，闳肆如君，憔悴以死，黄鸟之哀，有识同恫。余与君民八、九年间，曾于沪上爱俪园数数相见。比岁君都讲上京，心仪尤切。商量旧学，又失此人，痛何如之！君殁后挽诗甚多，宝融有“万口争哀书种绝，一池犹是鼎湖遗”句，亦实录也。

五二、壬子、癸丑间，静有《颐和园曲》七古，颇为一时传诵，盖学梅邨体者，见《观堂集》林中。殁之前为人书扇，中有“委蜕大难求净土，伤心最是近高楼”之句，死志之决，即此可知。都下报纸，多以为录李义山作。人以诗工，亦不暇孜，实则乃摘录陈弢庵先生诗也。近见弢老为华阳乔君书扇，并识之云：“己未次均泽公落花之作，静安致命前一日，取其后二苜为人书扇，相感之深，弥益后痛。传者乃误以为玉溪之诗，何淄渑之不辨耶。”原诗共四首，录之：“楼台风日忆年时，茵溷相怜等此悲。着地可应愁踏损，寻春只自怨来迟。繁华早忏三生业，衰谢难酬一顾知。岂独汉宫传烛感，满城何限事如棋。”“冶蜂痴蝶太猖狂，不替灵修惜众芳。本意阴晴容养艳，那知风雨趣收。昨宵秉烛犹张乐，别院飞英已命觞。油幕纟采幡竟何用，空枝斜日百回肠。”“生灭元知色即空，眼看倾国付东风。惊回绮梦憎啼鸟，入情丝奈网虫。雨里罗衾寒不耐，春阑金缕曲方终。返生香岂人间有，除奏通明问碧翁。”“流水前溪去不留，余香骀荡碧池头。燕街鱼唼能相厚，泥污苔遮各有由。委蜕大难求净上，伤心最是近高楼。庇根枝叶从来重，长夏阴成且小休。”即以诗论，何减西昆。

五三、故人固始秦宥横（树声），别字晦明，中州奇士也。负才使气，前无古人。晚岁尤自矜书法，且喜谈时事，郁郁以殁，士林惜之。常自榜门联云：“四壁图书生葬我，千秋孤奇冷看人。”此可知其旨趣矣。君为宝融书扇云：“乌咽中流水不流，知君清坐不胜愁。鲁戈过眼空三舍，宋铁伤心尽六州。自古武夫避黄发，后今吾道属苍头。人间会有蟾蜍寿，书剑临风涕未收。”盖丁巳五月廿三日作者，亦感事诗也。又乙丑京师江亭禊集，君分均得“妓”字，成五古一首云：“天屠乖龙，荒亭暧元巳。谁与舞东风，零落拓枝妓。”寥寥数语，颇肖吕谷。君之为诗，皆此类也。

五四、君任滇臬，与吾乡李蜕庵督部论事多不合，旋调岭南提学，濒行和蜕丈诗，有“刘昆中夜闻鸡枕，祖逖明朝上马鞭。”颇为人传诵，然傲兀之气，亦可于言外见之。友人云，君在滇言事，每用骈文，词旨奇诡，大府苦之。此亦官牍中之纫格也。

五五、老友诸暨周孝怀（善培），今之陈同甫、叶水心一流人物也。海上相见，其喜可知。君苦吟成癖，故不多作，然每作必有独到语。如《移家大连，怆怀沪居有作》云：“两地松楸成隔世，十年花木正当春。穷途始识鹧鹌乐，谁庇漂摇丧国民。”凄苦之词，不忍卒读。宝融有柬君一绝云：“兵间脱命剧酸辛，颇讶芒鞍带战尘。佳处茅庵留一亩，使君宦橐本来贫。”盖能知君生平者。

五六、大连佳处，以星浦虎滩为最。郊外可游之地亦多，惜梵宇甚少，访僧更寥寥矣。孝怀每绳凌水寺之胜，并纪以诗云：“独有游山兴未灰，携儿十日到三回。风传松籁如人语，春误梨花至夏开。欲识无生参木石，且容偷活向蒿莱。枫林为订清秋约，莫负朱颜数数来。”项联极见作意，深人固无浅语。宝融极喜诵之，赠诗云：“野寺短筇频独往，南山雾豹讵终藏。词人渐老朱颜在，待赏秋林九月霜。”君所居在大连雾岛町，南山近在几席，故宝融诗中及之。君又有《游熊岳雨中作》云：“三岛聪明惯作园，因松借石柳为垣。近乡风物天皆厚，无主山川客自尊。一夜雨添平地绿，已寒心得暂时温。山孤也作辽东客，江上波涛那可言。”自注：“其地有名小孤山者。”“近乡”一联甚佳，殆又不无新亭之感矣。

五七、元和江建霞京卿标，亦戊戌政变史之人物。君于甲午奉命视湘学，毅然以开通风气自任，湘中士习为之一变。《灵鹳阁丛书》，即当时校印者也。湘人刊《翼教丛编》，于时贤多所诋谟，却无一字及君，亦徵公论。君诗不多见，《题孙子潇先生双红豆图卷二绝》，录其一云：“嘉道风流在眼前，一函赢得百诗篇。人间尽有双红豆，谁向东风祝妙年。”殊清隽可喜。君与闽县郑海藏，同于戊戌以京卿被命。旋于是年八月被放，隐居沪上，以醇酒妇人自娱，不及一年，遂捐馆舍。海藏有《闻君卒于苏州感赋二首》云：“西北空嗟倚盖倾，伤心君子共时名。先登已作行闲气，定论终推牖下荣。著述早成酬短景，风流顿尽薄余生。兰膏煎后天年天，一叹吾徒意未平。”又云：“诏书夕下震朝端，江郑同登世所看。不出固应全首领，独存真欲裂下冠。龙颜日角萦魂梦，玉宇琼楼警岁寒。极目茫茫天又阔，泪河莫为助波澜。”“江郑同登”句，亦政变史中之一掌故也。

五八、建霞督湘学时，有县令某通书误江为姜，曾赋答一律，有“钓竿不是生花笔”之句，颇为一时传诵，余则久忘之矣。偶阅报载某君诗话，谓嘉善钱南つ先生为言，清时其乡人黄某官广东惠嘉湖道，有才名。其友致书，封简误黄为王，黄因报以一诗云：“江夏琅琊未结盟，草独三画最分明。伊家自接周吴郑，敝姓原连顾孟平。须向九秋寻菊有，莫从四月问瓜生。右军若把涪翁误，辜负笼鹅道士情。”此诗滑稽典雅，与江诗异曲同工，附录于此，聊发轩渠。

五九、滇池唐赓（继尧），与萧县徐又铮（树铮），皆吾辈同学中之铮铮者。赓与余同时入金泽联队中，眠食与共，交期尤切。其为人也，厚重和霭，殆由天授。当改革后，治军滇黔，刻苦沈挚，誉问颇隆。北庭询问西南人才，余辙以赓应。癸丑之役，与松坡共事，军书旁午，尝彻夜无眠，倦极则合目片刻，即能治事如常，精力之过人如此。十年以来，君于余书问频数，雅承推重，余亦以远大规之。顾论者谓君二次返滇，日即骄侈，颇府民怨，以此信誉亦为主锐减。富贵之移人欤？忧患之中人欤？然初不料其竟以瘵死也。君本不以诗名，而诗却如其为人，虎虎有生气。尝自庆远奇其亲近某君数首，中多警句。《西江舟中》云：“十载浮名误赤松，无端平地起英雄。大江流月波翻白，老树凌霜叶吐红。放眼以观尘世小，开襟一笑海天空。沧桑棋局知多少，又看旌旗在眼中。”《象州夜泊》云：“横槊江流望八荒，澄清依旧仔肩当。社城狐鼠应须伏，山泽龙蛇漫久藏。”《步郑炳然游柳侯祠均》断句云：“驱疠但凭三尺剑，救民都仗一驿骝。”又《和郑炳然元旦感事均》后四句云：“云树漫忘归倦鸟，渔矶犹望起飞熊。凯歌春酒香仍冽，共醉华山翠海中。”此诗疑即二次返滇时作。君曾著《言志录》，君署东大陆主人。有人谓录中有“横行到处可为家”之句，虽一时豪语，殊乏缓带轻裘之致。尉佗南越，聊以自娱，殆亦地域囿之耶？末路蹉跎，又知交所同痛矣。

六○、白话入诗，本无不可，《诗三百篇》其泰半皆当日之白话也。即如“我闻有命，不敢以告人”。以今语体衡之，仍白话耳。唐李白戏杜甫云：“借问别来太瘦生，总为从前作诗苦。”欧阳永叔谓“‘太瘦生’，唐人语也。至今犹以‘生’为语助，如‘作麽生’、‘何似生’之类是也。”永叔又尝讥某达官“有禄肥妻子，无恩及吏民”一联。白话诗又宁能尽佳袭？

六一、好句如“风暖鸟声碎，日重花影重”，“柳塘春水慢，花坞夕阳迟”，“麦天晨气润，槐夏午阴清”，“鸡声茅店月，人迹板桥霜”。固为有目共赏，然六一表彰之功，政自不浅。

六二、英国诗人摆伦之诗，最脍炙人口者，为《留别雅典女郎》四首，吾国译本，已数数见之。实则其集中佳什尚不少，如少时《吊碧伽女士墓》一篇，中有警句云：“万木无声兮风寂寂，黄土一杯兮血痕碧。草自芳兮花自红，我所欢兮今在帝之宫。帝亦无情兮，遽夺予之爱侬。”哀感顽艳，无愧西方温李。姑录此以备一格。译笔却佳不知出自何人，当续孜之。

六三、同年江阴何震彝（穆态），别字鬯威。著有《芬室诗》一卷，今之能作宋诗者。《示冯丹崖》云：“忍俊无言意可伤，孤悬冷眼看沧桑。商量旧学存千是，料理名山值一狂。厮养有才储北里，侏儒微饱傲东方。早知识字愁根蒂，放手为文更不祥。”《楼阴》云：“楼阴晓望一忻然，夕照微殷落酒边。倒吸山光分积潦，碎分霞影散诸天。林间暗雨晴犹滴，阶次疏花坠更鲜。为语城头霜鬓叟，承蜩抱瓮亦多绿。”《幕府》云：“幕府文书束阁尘，枝官聊许乞闲身。筑球裁扇还三月，煮茗焚香忘一春。疏树著烟偏易密，新苔经雨又成陈。中原车盖纵横地，应有墙东避世人。”诸作皆清新可喜。君为余友德化李木斋之，莲舫太守式之文孙，少承家学，壮负才名。陈散原赠诗，所谓“尔祖光辉动乡国，后生传述不能忘”者是也。余与君交谊颇笃，从前每过春明，必图谭谯。迄后入为郎曹，佗傺不乐，以丙辰逝世，年尚未及四十。遗集梁众异序之，谓其“清而能腴，朴而能绮”。洵非溢词。君尝辑闽县王贡南（毓菁）、扬子陈多孙（延桦）、甘泉闵葆之（尔昌）之诗，为《一微尘集》。之数君者，皆以能诗名。偶见多孙《和鬯威见奇均》云：“诗篇要似柏青青，不与严秋万木零。紫燕黄鹏春未已，哀弦独茧可能听。扬州花忆何郎阁，北地园如柳惮汀。过雁得传千里信，青天遥写一张屏。”亦佳什也。

六四、山阴汤垫倦（寿潜），与郑海藏、张啬庵，在清季均以鼓吹宪政，为时所称。宣统初元，简授江西提学，君力辞不就。散原赠诗，所谓“飞书万行泪，却聘五湖船”者是也。君有《过锦州》一律云：“壮游老未忘医国，似此雄藩袖手过。出塞山疑天子嶂，绕城水是女儿河。地犹沙砾耕桑少，人到幽燕感既多。隔岸遥东一衣带，幼安皂帽近如何？”诗却傲兀自喜，如其为人。友人徐炎东为余诵之。海藏有《自大连湾至奉天》一律，结句为“幼安踪迹殊难测，见尾神龙论未工”。二句亦善用幼安故事，乃己酉冬尽日之作也。此诗今见集中。偶阅朱︹邨词有《望海潮》一首，为海藏作者，注云：“太夷秋晚度辽，舟中赋《小海唱》三篇见寄。有云：‘用辽犹足支天下，北睇云山万叠青。’又云：‘待我横流聊浊足，赌将黄海与君看。’度非虚作壮语也”云云。两诗集中已佚，读之犹可想见击楫渡江气概。今海藏老矣，意气之盛，宁减当年？

六五、清咸同间有岭南三孝廉者，文昌潘孺初户曹存，及邓铁香鸿胪承修，遂溪陈逸山农部乔森也。孺初独行卓识，尤为士论所推。官京师时，袁忠节爽秋、梁文忠节庵，均敬事之。梁有《访潘孺初丈雷琼馆有赠》云：“雪残万念入支颐，羁羽沈鳞共一时。瘦固胜肥谁则觉，生何如死世还疑。棋当危局须心力，花到良辰已鬓丝。每恨古人吾不见，扫除独见闭门时。”节庵遗诗中，为孺初作者凡数见，且均佳，不亚海藏之于颅五子朋也。惟时韵复押，疑镘本有误。袁有赠诗断句云：“疏星夜见匏瓜朗，宰相何为失此人。”其推挹可想。君博学多通，尤精笔法。宜都杨惺吾（守敬），常从之间金石之学，得其余绪，遂以名家。咸同朝士之ウ修者，君当首屈一指云。

六六、京师陶然亭，亦称江亭，为宣南觞咏之地。楹联虽多，却少佳者。曹习庵（文虎）云：“穿堞小车疑泛艇，出林高阁当登山。”写景工切，吾何间然。海藏亦有《辛亥二月二十二日集陶然亭诗》云：“江亭佳处在一旷，十丈车尘隔人外。下车登阁似登山，步步层层带吟思。林稍草根动黄绿，观阙遥空隐舟翠。清谈何必遽流涕，坐送斜阳足余味。小丘迤北特孤耸，于此置楼有殊致。若能张镜吸山光，卧看方知胜闲对。”凡熟游江亭者，固无不知此诗之妙也。亭本大悲庵旧址，曩有住持，乃一盲僧。弢庵先生清季入都作云：“盲僧能说同光事，歌者何戡恐亦无。”张广雅云：“看山终碍横城阙，有屋犹应胜黑窑。曾是千场觞咏地，酒边腹痛顿思桥。”皆不能无今昔之感者。

六七、长沙周荇农（寿昌），有《过崇效寺车中得句》云：“沿塍路曲微藏寺，扑面山多欲入城。”皆工于写景者。与张诗ぎ（祥河）《题龙树寺》句云：“风前万苇绿成海，斜日西山黄到楼。”可谓异曲同工。向见此类断句甚多，惜不能备举也。

六八、梁节庵遗诗，有《为寄题简竹居读书草堂五首》云：“腹中万卷可支饿，世上点尘不到门。至念陈（树镛）康（诒祖）天下士，一嗟无命一分源。”“迎阳故作轩窗敞，耐冷还依水石严。今日承平无个事，乾龙不必问飞潜。”“高密通儒经传熟，濂溪老人风日温。诸子纷嚣无用处，始知南海此堂尊。”“多种竹松扶士气，闲论禾稼识农功。旁人莫讶先生隐，儒者勋名本不同。”“别来沧海还多梦，老去茅庵尚未成。绝羡武夷精舍好，谈经何日罄微诚。”竹居名朝亮，南海诸生，盖今之粤中有数学者也。君与同里康更生，同出朱九江先生门下。闲居讲学，造就綦宏，不骛声闻，邈然高厉，以故士论尤交重之。南海有怀君诗云：“我有同门友，青云绝世尘。大师传岭表，学道共河汾。带草空山老，藜床避地频。康成多著述，浊世剩儒真。”即此可想见君之为人矣。君所著有《读书草堂诗》。《客馆邑中曾氏草堂》云：“板桥松路入莘邨，小任疏林近水园。好鸟呼人多种树，闲花行影自知门。远看野色过春馈，倦止书声话晚尊。笑我邑人还是客，客居初作邑居论。”又《奇训梁大鼎芬诗》二绝云：“草堂百事不吾知，松竹当门水绿漪。犹笑点尘飞欲到，谁歌防有鹊巢诗。”又“焦头上客负前身，曲突累累告徙薪。曾几太邱车马会，万言宿草意如新。”“太邱”疑即指陈颂南侍御言也。

六九、日本诗人蓝由股野琢君，曾任帝室博物馆馆长。于光宣间漫游来华，及朝鲜各处。归国后著有《苇航日记》，载诗极多，亦间有佳句。如《朝鲜过中》云：“一伞骑驴人似画，白衣皂帽趁秋晴。”《访西便门白云观》云：“去住两应无{主}碍，白云观里白云心。”《游姑苏寒山寺》云：“霜天落叶枫桥晓，千古敲余山寺钟。”均可诵也。君以外国学者，乃能辨东坡指黄州赤鼻山为赤壁之误，与随园所见略同，亦能留心稽古者。过北京时，主外部者为那桐《琴轩》，君鄙其未读书，竟不通刺。过长沙时，则必以诗介见余友隙焕彬吏部，其品格可想。彼邦朝野如伊藤春亩、龟谷省轩、重野成斋、三岛中洲、森槐南、小野湖山及想轩凤洲诸巨子，均倾倒其为人，非偶然也。

七○、李越缦论诗，以为元诗优于南宋，且谓“绝句元人苦气格靡耳，其新秀却胜宋人”。并引贡师泰一绝云：“涌金门外柳如金，三日不来成绿阴。我折一枝入城去，教人知道已春深。”谓其“空灵超妙，东坡亦当低首”。余谓元之雁门、道园，卓然大家，以之抗手宋贤，洵无愧色。绝句元人尤多佳者，黄星甫《池荷》绝句云：“红藕花多映碧阑，秋风才起易凋残。池塘一段荣枯事，都被沙鸥冷眼看。”友人杨斋论诗，推为元绝第一，吾何间然。明人绝句中，余最喜张孟晋《对月》句云：“隐隐江城玉漏催，劝君且尽掌中杯。高楼明月清歌夜，知是人生第几回。”以可颉顽星甫者。斋诗云：“对酒清歌午夜听，苦思玄墓向垂暝。兴来乞食歌姬院，别有知音识阿灵。”盖咏此也。

七一、友人桐城光农闻孝廉云锦，夙有文名，知之已久。诗则不多作，然所诣亦深。余居东日，君以诗见怀云：“济世阳明誉岂虚，唾壶击碎意何如。厌闻尘俗频扪耳，暂掩经纶且著书。从古英雄讥广武，几时康乐梦华胥。邻家也苫风波恶，丛桂淮南好隐居。”结句有招隐之意，盖促余返国也。君于癸亥秋间，曾有事于闽。《九日登漳城芝山》云：“万里图南逢九日，开元顶上踅清娱。三亭鼎立因起，双水环流挟海趋。负郭园林垂橘柚，他乡兄弟忆茱萸。烽烟满地余残，举目新亭景不殊。”自注：“芝山在漳城西北偶，为全城最高处。举目远望，烟火万家，山河环绕，青翠摸衣，如开图画。朱文公知漳时，后此读书，下有开元寺，久圯。郡人于殿基下掘得石柱二，长丈余，有联云：‘五百年逃墨归儒，跨开元之顶上；十二峰送青排闼，自天宝以飞来。’天宝乃漳之主峰也，相传为文公预书之谶，因就寺起芝山书院。事莫可考，柱石今存，字特飞动雄浑，洵属奇笔”云云。余谓君诗亦能无娩飞动雄浑者。碧梦遇难，君有挽诗，亦多佳句。如“倒戈作俑始庚申”，世称诵之，谓为千古定案也。

七二、番禺梁节庵先生鼎芬遗集中，有《新建青山拜陈抚部丈》云：“枕中魂泪常经处，今晓冲泥上此台。肃肃高松非世物，疏疏寒雨助人哀。丈夫一暝曾何顾，山径余花有未开。欲去仍留肠已断，衰迟真恐不重来。”抚部即右铭中丞宝箴，散原吏部三立之尊人也。清季变法，湘为首创，网罗疏荐，皆一时俊流，以故士论多之。散原以贵公子于趋庭时多所赞画，戊戌政变，同被党锢。君侍中丞公返居青庐，栽花莳竹，愤然忘世，其地即节庵诗所谓新建青山者。中丞未久逝世，遂卜葬焉。散原集中，凡涉青庐诸作，皆真挚沈痛，字字如迸血泪，苍茫家国之感，悉寓后诗，洵宇宙之至文也。《辛丑青庐述哀五首》之一云：“昏昏取旧途，恫惘穿荒径。扶服青庐中，气结泪已凝。岁时辟踊地，空棺了不胜。犹疑梦恍惚，父卧辞视听。儿来撼父床，万唤不一应。起视读书帷，蛛网镫相映。庭除迹荒芜，颠侧盆与甑。呜呼父何之，儿罪等枭獍。终天作孤儿，鬼神下为证。”又云：“忆从葬母辰，父为落一齿。包裹置圹左，预示同穴指。埋石镌短章，洞豁生死理。孰意饱看山，隔岁长已嫌。平生报国心，只以来訾毁。称量遂一施，堂堂待史。维彼夸夺徒，浸淫坏天纪。唐突蛟蛇宫，陆沈不移晷。朝夕履霜占，九幽益痛此。儿今迫祸变，苟活蒙鬼耻。颠倒明发情，踯躅山川美。百哀咽松声，魂气迷尺咫。”“平生”以下，亦可作戊戌诗史读也。按节庵拜墓，散原曾有诗纪之，中有句云：“拂拭墓门石，堕泪迹犹辨。邻翁争执词，异事匪讹舛。隔日寒雨中，篮舆落苔藓。有伟丈夫者，独以生萏展。此客不知谁，虬髯照层。心知在天壤，其精贯幽显。去来不可原，攀霄涕泗泫。”并著后此，以见先民风义焉。

七三、散原集中，为蜻庐作者，几无一不工。情至者文特至，《陈情》、《拢冈诸》表，独有千古，胥此旨也。《壬寅长至青庐谒墓》云：“天乎有此庐，我拂苍松入。壁色照斜阳，照照孤儿泣。”“贫是吾家物，宁敢失坠之。江南可怜月，遂为儿所私。”第二首余最喜诵。散原中岁后，侨居秣陵，然必间岁返里省墓，《墓上作》云：“短松过膝草如眉，丽川原到眼悲。丛棘冲风跳乳雉，香花摇雨湿蟠螭。岁时仅及江南返，祸乱终防地下知。弱妹劳家今又尽，茫茫独立墓门碑。”“岁时”一联，最为刻挚。又断句云：“亲颜支寤寐，儿气冷山冈。子孙身外物，今古墓旁人。”亦佳，读之增人永慕之情。

七四、余于庚戌秋过宁，曾访散原谈诗，濒行以新刊《散原精舍诗》见诣。又十年，庚申春于役申江，君亦由宁来，复得畅晤。余均有诗纪之，见烬余集中。今又忽忽数载，清溪一曲，日在鼙鼓声中，无以安贤者。闻君近年亦避地沪杭，辈流渐稀，诗亦鲜作。海藏见告，君与二三稔友，有时以诗钟自娱，亦无曩昔觞咏之乐矣。君与海藏一时有郑陈之目，海内论东南坛坫者，辙首及两公。海藏序君诗云：“伯严之作，至辛丑以后，尤有不可一世之概。源虽出于鲁直，而莽苍排募之意态，卓然大家，未可列之江西社裏也。”君亦服膺其言，故刊诗自辛丑始，讫于光绪三十四年。辛亥以后，君诗境一变，闵乱伤时，多变雅之作。君曾属海藏代删其诗，而海藏以为不可，且曰：“散原之诗直类后《春秋》。”其推崇可谓至矣。石遗室论诗，谓君“少学昌黎，刊有《游庐山作》一卷，皆韩体也。中年论诗，益恶俗恶流易，于时流尤少许可者”。又谓君与沈乙盒，均诗中梦窗。信然。

七五、散原有《题张季直荷锄小照》云：“许行学派开天下，振古无人识绪余。独契微言张季子，平持世一锄。”又“垦牧经纶世已传，争看涸海佩乌犍。等闲觅食蛟鼍侧，傥为余留二顷田。”近世以来，劳动神圣之风，渐被东土。我国地大物博，尤非取国民皆劳主义，造成真正农国，以开发地利，不足化贫为富，转柔为强。余曩主议坛，曾有演说，谓“许行为吾国谭社会主义者之鼻祖，且独私淑神农，睥睨唐虞三代，其思想之高，尤为战国学者中之巨擘。樊迟请学稼圃，殆自绪余。惜秦火肆虐，遗书不传，未免可惜”云云。当时颇博听众鼓掌。读散原此诗，盖不啻先余言之矣。

七六、宗室宝竹坡侍郎廷，别号偶斋，与南皮张广雅、闽县陈弢庵、丰润张篑斋等，均以慷慨言事，有声于时。广雅《拜宝竹坡墓》诗所谓“翰院犹传四谏风”者也。君以壬午典闽试归，途次取江山船榜人女儿为妾，上书自劾去官，亦一时韵事。翁松禅《秘魔崖题壁》云：“苍茫万言疏，悱恻五湖舟。”弢庵《挽竹坡诗》云：“黎涡未算平生误，早羡阳狂是镜机。”篑斋有《怀竹坡侍郎》句云：“归程不对梨涡笑，一节犹应傲澹庵。”皆指此事。偶阅《越鳗堂日记》，颇致微词。且谓君癸酉典浙试归，买一船妓，吴人所谓花蒲鞍船头襄也。入都时，别有水程至潞河，君由京城以车迎之，则船人俱杳矣。迄后典闽试，娶江山船妓，监于前失，同行而北，闻其人面麻，年已二十六七。又谓君尝以故工部尚书贺寿慈认市侩李春山妻为义女，及贺复起为副宪，因附会张佩纶、黄体芳等，上疏劾贺去官。故有人为诗嘲之云：“昔年浙水载空花，又见闽襄上使查。宗室八旗名士草，江山九姓美人麻。曾因义女弹乌柏，惯逐京娼吃白茶。为报朝廷除属籍，侍郎今已属渔家。”一时传诵，以为口实。越缦持论每苛，不足为训。实则君有《江山船曲》一首，自述颇详，初不讳言其事也。传者佚其全稿，仅记数句云：“乘槎归指浙东路，恰向个人船上住。铁石心肠宋广平，可怜手把梅花赋。枝头梅子岂无媒，不语诙谐要主裁。已将多士收珊网，可惜中途下玉台。”又云：“那惜微名登白简，故留韵事记红裾。”又云：“本来钟鼎若浮云，未必裙钗皆祸水。”均芊绵可诵。又《之江行》一篇，颇有“刘郎重到”之感。中有句云：“鹊巢暂借鸳鸯宿，两觉杭州梦十年。”又云：“一误何妨成再误，织缣果否能如素。使星从此纪牵牛，之江改作银河渡。”人谓观过知仁，则君之坦直可想矣。

七七、君之嗜游盖出天性。罢官后清贫特甚，而沉酣于山水友朋文字之乐者，且十余年。京西妙峰、翠微、桑乾、戒坛、潭柘诸处，皆时有足迹。今西山灵光寺、秘魔崖及滴水压、八里庄各地，犹有君之题墨焉。集中游山之作居强半。《山中即景》云：“暮色四围合，峰峦渐杳冥。残春寒问暖，薄酒醉如醒。月上花逾白，烟生山更青。泉声在深涧，入夜尚泠泠。”神味颇似王孟。又《望山》一首云：“高山摩青山，仰视不见路。但见山腰人，入树复出树。”写出深山好景，画工不能到也。君有《哀病马》诗云：“一自归山成弃物，回思窆驾亦前因。”《灵光寺溪上偶成》云：“久看发白宁中岁，才见花红已暮春。”《寄罗椒生夫子》云：“穷骨本天授，科第不能医。”皆不能无身世之感者。断句如《陶然亭题壁》云：“衰草寒芦三面水，淡烟残照一窗山。”《摩诃庵石楼》云：“夕照带烟连野尽，远山穿树入楼来。”《撷秀山房雨巾夜坐》云：“湿云浸树滴成雨，秋气满山旋作风。”《南庄青龙寺》云：“涧转方流水，村连不断花。”《山寺秋夜》云：“塔带月光明水底，钟随风力上巅。”《灵光寺》云：“地湿苍苔久，山晴红树多。”皆佳。

七八、《偶斋诗》草中多古体及长短句。有《西山纪游行》、《田盘歌》及《七乐》三长篇，皆一二千言，可当游记古赋读。又《冬猎行》、《古剑篇》等作，则以雄壮胜者。黄仲则诗云：“自嫌诗少幽并气，故向冰天跃马行。”君之诗境似之。

七九、竹坡典闽试时，得人称盛，海藏、石遗、畏庐诸老，均隶门籍。伯弗弟兄殉难后，畏庐曾赞《剑腥录》说部以演其事，书中之修伯苻，即指伯弗。又《挽诗》云：“万事还君无见好，此来及我未衰前。”语亦沈痛。海藏有《伤寿伯仲》云：“三年伏处绝艰辛，赴死终伤志未伸。四海朋交俱失望，一门兄弟自成仁。高林奋笔倾酸泪，张卓函书带战尘。莫怪褒忠殊不及，朝衣东市是何人。”自注：“伯自戊戌后，深自韬匿，京师陷，兄弟皆仰药。啸桐、琴南、弼金、芝南与余书，皆以赐血阝不及为恨。”辛亥七月，海藏入都访白庙胡回宝宅，伯夫人出见。有诗纪之云：“竹坡菊客惨相随，谁信诸孙骨亦灰。登榻招魂如见款，（戊戌来视伯，尝坐此室共语。）入门掩涕更增哀。不祥名节嗟为祟，一往清狂渺此才。还向ヮ孀想遗直，可堪凭吊到狐鲐。”（伯妻父联公元为拳匪所害，追谧文直。）“不祥”句慨乎其言之矣。

八○、“斩新春树鹭边城，千里寒江涩不晴。中国少年姚叔子，为谁费尽短灯檠。”此陈散原《雨中过安庆有怀姚叔节》诗也。叔节名永概，与兄仲实（永朴），姊丈马通伯（其昶），均负文名，海内言桐城文体者，必及数君。余办中华校时，礼延仲实昆仲任讲席。仲实道范巍然，循循善诱。叔节尤倜傥自喜，好谈天下事。亡友碧梦与君论事尤莫逆，每为余绳君之贤。庚申后病逝里中，仅以文字传，知尚非君意也。君生平尝谓诗诣第一，文次之，其自喜可想。余最喜其《送莼斋赴潜山》二首云：“往时朴被入舒潜，景物逢秋润可拈。矮柏著丹遮屋角，修篁引翠刻山尖。别来泉石应如故，此去风光想更添。为问窖麻舂竹地，可能容我突常黔。（自注：通伯及余三数姻友，有造纸厂在水吼岭。）”“君行便道访山谷，谷里今无百丈松。丹嶂旧藏禅祖骨，白云时起汉家封。严题剥蚀文能读，法宇萧条佛缺供。惟有石牛堪负重，八风不动自从容。”林畏庐赠君诗云：“天下争传姚氏学，八年聚首向长安。文名盛极身何补，世谕尝深胆共寒。永日恋田偏在客，经时修史未成官。较量终胜闽南叟，江上无家把钓难。”君答畏庐诗，有“老去情怀思止酒，平生骨相不宜官。须长鬓短俱如此，射虎南山大是难”。君修髯健谈，极饶风趣。同邑吴辟（闿生），君门下士也。其《寄怀》一律有句云：“拥袖未妨珍国手，故乡望气已轩然。”亦能状君生平者，所著《慎宜轩诗集》已刊行。

八一、湘潭王壬秋先生年垂八十，特授翰林院检讨。樊山贺以诗，有句云：“科名向以曾胡重，公在谁将馆阁轻。”出语极有斟酌，昔人谓非科举之能出人才，实人材之争趋后科举，亦此意也。壬老晚授词林，其时科举己成弩末，有人传其自述诗云：“已无齿录称前辈，幸有牙科步后尘。”虽为谵谭，亦见工切。

八二、易哭盒每谓近代达官多诗人，盖谓翁松惮与张广雅也。余最喜广雅集中游赏之作，且都下诸作无一不佳。《访万柳堂》云：“溪堂颓尽野人知，老柳萧疏尚挂丝。跋扈毛姓曾烂醉，凄凉才甫已来迟。（《列才甫集》有《游万柳堂记》。）文章小技犹贤相，亭榭嬉游亦盛时。游遍城南更城北，西涯无主孰题诗。（自注：法梧门祭酒居西涯，即李圣陵故宅，题其齐曰‘诗宠’，在德胜门内西北隅。万柳堂在京城东南，去唐渠门不速。”）《新春二日独游慈仁寺谒顾祠》云：“悴节常苦寂，欢辰常厌嚣。东风悦士女，歌吹[B12L]春朝。街西独闲旷，不与游人遭。惮关惊卧庞，跫然破寂寥。庭阴贮余雪，浑莹不受雕。颓檐有冻溜，髡树无柔条。缁徒闭户睡，炉火细欲销。寺后有废邱，观阙见岧荛。梵容填网产，赞颂遗无朝。何年庙市徒，求书琉璃窑。春锾照百货，车马如乘潮。双松适静性，仍伴枯僧寮。俨如鲁两生，偃蹇不可招。又似二诗老，倔强岛与郊。返景落戮干，态色出萧骚。笼袖臣久立，己闻粥鼓敲。岂惟肝肺清，坐使荣观超。独畏菰中人，剥啄致讥嘲。（自注：亭林著有《菰中随笔》一卷，内有东吴菰芦中人语。）”以上皆公盛年官京曹时作。晚岁入值枢垣，人代剧变，感时怀旧，情见乎词，诗亦弥工。《龙树寺》云：“此地曾来一百回，荒陂败紫苇花开。当年茶话成今古，谁话山僧两秀才。（自注：曾与心泉和尚、张绳庵学士同游，不具酒食，清谈竟日，乃游兹寺第一适意事也。）”《游积水潭》云：“对岸乔林付爨烟，（自注：水西会通寺老树数百株，尽为寺僧所拔。）荷花葱少愈堪怜。明知不是沧桑事，但惜西涯变稻田。”《极乐寺》云：“万穗红云伐作薪，日浇瓜菜作僧珍。凌霄无骨高三尺，留待孤行再到人。（自注：《极乐寺》海棠最有名，成哲亲王题褊，洪北江有诗牌。今花己尽，惟檐前凌霄花甚长大，开花百余朵。）”数诗皆有关旧京国故者，他日若续《春明梦余录》，亦极好史料也。

八三、咏物诗最难有言外味，张广雅《武学西园》云：“人称晚达树冬青，园树编排作翠屏。不耐矫揉真性在，故知涧壑胜园亭。”陈弢庵失题云：“敢嫌池渌照鬃鬃，庭树亲莳看出檐。障得骄阳偏碍月，故知人事不能兼。”均能以神理胜者。又广雅晚营别业，地近西涯，修池种荷，尝有句云：“池心收拾如船藕，莫放荷蕖作雨声。”寓意婉约，殆有触而发欤？然遗集不载，或一时口占之作也。

八四、广雅论诗，以清切为主；于并世诗流，每有张茂先我所未解之喻。说者谓大抵为散原发也。《过芜湖吊袁沤》云：“江西魔派不堪吟，北宋清奇是雅音。双井半山君一手，伤哉斜日广陵琴。”此诗推挹袁忠节公甚至，且以双井、半山为喻，对于江西诗派，固极有分别也。海藏于广雅暮年诸作，称其沈郁特胜。《答樊山冬雨剧谈之作》云：“久于南皮坐，习闻樊山名。老矣始一见，赵璧真连城。落笔必典赡，中年越峥嵘。才人无不可，皎若日月明。春华终不谢，一洗穷愁声。南皮夙自负，通显足胜情。达官兼名士，此必谁敢轻。晚节殊可哀，祈死如孤。其诗始抑郁，反似优生平。吾疑卒不释，敢请樊山评。”南皮往矣，论者谓晚典鄂州，颇多暮气，较量成效，似逊晋粤。然诗诣转精，适得其反，倘所谓“老去渐于诗律细”欤？亦以愁苦易工，其垂老遭逢或使之然也。

八五、《广雅集》凡数刊，其为顺德龙氏刊本，内有《寿徐荫轩总宪六十生日》四律，极见工雅。徐在北方素有讲学名，南皮诗中有“峻朴翠庭精习礼，冲虚尺木妙通禅。惟公宗旨能斟酌，博约居然合两贤”之语，顾遗集亦不载。自悔少作之结习，贤者亦有时不免也。

八六、李越缦《日记》中，载有广雅《重九》七古，时为同治十年，盖亦早岁之作。诗云：“晓起开门风叶落，白日忆弟心不乐。（自注云：舍弟还南皮，今间其病。）佩壶欲上西山头，但愁日晚上城钥。渔洋老子躭秋吟，黑窑厂畔曾登临。今日平冈上樵牧，寒云碣石空阴森。（自注：‘碣石寒云出塞悲’，渔洋《黑窑厂登高》句。）忽忆慈仁有高阁，百级三休试腰脚。晴烟隐约浮觚棱，万丸鳞鳞压罗郭。使我百忧今日宽，翩然衫履来群贤。开口且从杜牧笑，枯颅谁笑参军颠。力士酒铛舒州杓，仰天醉看秋云薄。王郎摩挲井栏字，谢公面壁看书势（自注：寺有咸丰六年陶凫翁等三楔人修楔诗。）东向大嚼西停杯，二陈豪逸各有致。（自注：豪者木父，逸者六舟。）高台叶响夕风起，薄寒清瘦愁朱李。就中祭酒长沙周，承平先进常同游。手拊松鳞几围长，舍利满塔僧白头。（自注：戒和尚已化去。）董老五年离京国，幽栖良会惜难得。倒冠落佩都相忘，何用唐贤画主客。清霜未高蟹未肥，篱菊未孕寒花稀。莫嫌花少蟹螯瘦，犹胜岁晏征鸿归。夕梵钟鱼出林表，尚道行厨莫草草。却怜厉直潘安仁，高阁翳日思鱼鸟。（自注：潘伯寅侍郎以在直不得与会。）佳日行乐须及时，楚客何必生秋悲。不见阁后累累冢，酹尽干觞彼岂知。门外马嘶奴执鞋，游客倦行主僧送。独携残醉辞双松，菜市然锾街鼓动。”按坊间刊行之《广雅集》，乃晚年手自删定者。越缦《日记》，亦云此诗甚佳。顾遗集不载，何耶？

八七、又广雅为越缦《题湖塘邨居图长歌》一首，均见《越缦堂日记》，并称其“情文宛转，音节晖舒，上可追香山、放翁，下不失梅村、初白”。乃遣集亦不之载，海内拾广雅碎金者，当以先读为快也。录之：“江南山水数会稽，会稽无如镜湖西。水甘能酿干日酒，山深可著高人栖。良田万稻熟，中岁一晦收十斛。虾菜如上不论钱，荷芰如云高过屋。季真弃官甘投老，放翁曾为杨梅饱。越缦先生逋峭人，卜居踏山阴道。儿时上冢年年来，欲专一壑谁相猜。精舍便沿鸥波筑，养堂正对屏山开。奉母躬耕此愿毕，一椽未就到今日。塘上人家长子孙，墓田丙舍徒萧瑟。释之久宦产亦减，长卿为郎思自免。逢人便索图邨居，要令家山常在眼。可怜画手矜简略，树树不春山容薄。新丰门巷无处寻，聊伴越吟解寂寞。买田阳羡知何时，仲长《乐志》空文辞。有山无钱卖不得，劝君勿被巢由欺。”按《白华绛拊阁初集》中亦有《雨中遇湖塘》，句云：“久客归来认旧湖，青山无恙绕邨庐。稻花大放菱蓬绿，一幅闲居奉母图。”偶一读之，令人神往山阴道上。

八八、京师近郊山游，以戒坛潭柘为最。广雅北人也，《游戒坛》云：“策蹇寻山冒残暑，食宿招提已四五。仙嶂灵湫那得逢，枉使人畜挥汗雨。”《游潭柘》云：“累代庄严抵布金，穷山涸涧造丛林。能吟堪画无多处，止有山门百步阴。”昔贤谓山川游赏，往往所见不逮所闻。广雅诗多著贬词，或亦作如是观也。

八九、张广雅有《拜寿伯翰林富墓诗》云：“赋断《怀沙》不可听，宗贤忠愤薄苍溟。荆高燕市躭沈醉，莫使重泉叹独醒。”伯，竹坡长子，光绪戊戌进士。庚子都城陷，与弟贵字仲官笔帖式者，均殉难。士论惜之。伯少承家学，且有逸才，所为诗多散佚。自书《古意》一首云：“良人征戍久，闻说到辽阳。盼尽三春暮，空回九曲肠。昨宵惊远梦，今日怯空房。欲寄相思字，天边雁数行。”又《答吴彦复》云：“故人天末问平安，拈笔临风意万端。浩劫华夷同苦毒，危时仕隐两艰难。”皆佳。彦复出竹坡门下，有《送沈子封太史入都》诗，其末句云：“西风落叶长安道，倘遇唐衢为奇声。”盖谓伯也。

九○、老友钱塘张今颇（锡銮），近代武人中之能诗者。君本以游幕起家，亦说礼敦诗之武人也。开府沈阳时，曾有句云：“庭前古树老于我，天外斜阳红上楼。”颇为一时传诵。豪饮善骑，辽东均以“快马张”呼之。所著有《都护诗存》，海藏序之，极称其为人。余于清季丁未、戊申之间，与君共事沈垣甚契。君频示所作，《春日舟中作》云：“岸柳何由绿，天涯思杀人。扁舟江汉客，五载别离身。岁月高儿女，乾坤老战尘。流年惊过鸟，苍鬓又逢春。”《悼姬人》两律之一云：“入室窥明镜，嗟余渐白头。一官成落落，长日去悠悠。彼美之何处，斯人不可留。返魂香易蒸，无泪洒松楸。”《九日登镇海楼》云：“镇海楼高夕照黄，海天入望思茫茫。鱼龙出没争销长，日露风云互莽苍。骇目尘沙三万里，浮生六十一重阳。诸君漫洒忧时泪，且对茱萸共举觞。”其《自团防暮饮归营作》云：“薄饮村醪趁醉归，长河一带晚烟围。暮天风紧雪平野，匹马街寒山欲飞。”余曾笑语君曰：“此真不愧快马张矣！”相与浮一大白。

九一、同里蔡孟翔（祖年），先君及门弟子。其尊人炳之先生麟文行五，先君每称为蔡五先生而不字，盖当日共客保阳时，文字莫逆交也。庚寅岁，先君自保阳归，暇时辙诵与先生唱和之作。记其叠和先君《赠别》原均四律，中有句云：“八年弃我一相聚，千里送君两奈何。寄语归途须郑重，杏花天气嫩寒多。”一往深情，交期如见，两家子弟，如何可忘。先君诗稿中与先生唱酬最夥，惜全稿佚去，尚待寻觅。先生为朴斋先生家之最幼子，朴斋先生则彭刚直公受知最深之恩师也。蔡为吾肥梁园镇望族，刚直太公曾任梁园巡检，故刚直自幼即从先生游，时年不过七八岁耳。先生及其夫人爱之特甚，宛如家人。刚直显达后，曾专人资数千言，亲笔手书，媵以重金，为先生寿。岁时馈问不绝。先生公子数人，从政在外，亦多为刚直所汲引者。当时师弟书简往还，并有酬唱之作。先君子每持示不肖曰：“此老辈风义也，小子其敬识之。”今此稿亦无从觅矣。五先生又有《次工部秋兴八首》，盖和李养真观察者。近由孟翔钞示，词繁不备录。但如“京国三秋空射策，（三试京兆。）家山十载别浮槎（居近浮槎山二十余里”），又“岂真冀北无良马，（燕地客居已经八载。）转向江东逐野鸥（近有粤东台湾之行）”，皆能自写身世，不肯人云亦云者。孟翔少负文名，历佐幕事，作宰鸡林，尤著政声。其《武昌客中感怀》诗，有“一江风雨奈何天”之句，颇为友人传诵，异日当索窥全豹也。

九二、海宁王静安《观堂集林》遗著，海内流传久矣。君本不以诗名，顾后诗学，亦致力素深，偶有所作，都饶妙绪。《题梅花画Ψ》云：“梦中恐怖诸天坠，眼底尘埃百斛强。苦忆罗浮山下径，万梅花里一胡床。”《嘲杜鹃》云：“去国千年万事非，蜀山回首梦依稀”，自家愿作他乡客，犹自朝朝劝客归。”他如“朝阳承月上，远树与星稀”，“小松如人长，离离四五尺”，“萤火时从风里堕，雉垣偏向电边明”，“诗缘病辍弥无赖，忧与生来讵有端”，“天边远树山干叠，风重垂杨态万方”，“四时可爱惟春日，一事能狂便少年”，“水声粗悍如骄将，天色凄凉似病夫”，“人生过处惟存悔，知识增时只益疑”，“溟海巨鹏将徙日，雪山大道未成时”，“蓬莱自合今时浅，哀乐偏于我辈深。皆一洗凡响，虽专家为之，亦弗逮也。上虞罗叙言（振玉），有集吴梅村句挽君联云：“故人慷慷多奇节，书卷消磨绝可怜。”甚佳。

九三、新会陈简始中丞昭常，风流儒雅，倜傥不群，若幸际承平右文之世，其所成就，必不让毕灵严一流人物。余之治兵吉林也，作中丞座上客者逾岁。同时宾僚，如曹梅肪（广桢）、韩紫石（国钧）、邓孝先（邦述）、郭侗伯（宗熙）、王激斋（国琛）、罗（复厂）、张务洪（锡麟）、仲遥渊、辛际云（宝慈）、傅写忱（疆）、李善仲（宝楚）、周仲玉（家树），皆文采藉甚，觞咏唱和，称极盛焉。初余环游归来，疆吏中如李悔庵制军丈、皖抚朱经田中丞，均谬采虚声，交章论荐。余以中丞维絷颇殷，遂仍留吉。中丞赠句云：“十五年前话旧游，风云又换几番秋。何当与尔同飞渡，放眼昆仑最上头。”其自注云：“辛亥仲春，揖唐观察游历欧美回国，应招来吉，吾道不孤，口占短句以志欣幸。”余欧游以前，本任吉林独立混成旅长，中丞檄余办改旅成师事，坚辞未就，乃改任孟君树邨（恩速）。迄后余既却滇皖两大吏之招，中丞尤重余信义，待以殊礼，坚约同住署中。军筹之外，兼及论文，无间昕夕，投分之雅，平生所难。曾几何时，余与中丞先后去吉。中丞旋以病肺殁于沪上，西州马策，有余哀矣。

九四、中丞遗集，老友姜园谋为校刊，卒卒未果。兹就余所及记者录之。《庚戌中秋前一日，集子明司使衙斋感事有作》云：“庾亮南楼不可寻，松江万里接重阴。中流箫鼓音全歇，大地河山意欲沉。寂寞鱼龙穷变化，寥鸿雁倦登临。悠悠长夜成何意，空结《离骚》一片心。”中丞忧国如，情见乎词。徐锡丞（鼎康）和之，有句石：“但使江山纾北顾，不愁风雨自东临。”亦佳。又《述异》一首云：“海宇纷纷角群雄，箕子千年亡故封。鸡林秋半忽地震，灾异惊倒百岁翁。相传卧榻容鼾睡，长夜沉沉如梦寐。Τ处潜生他族滋，振发盖非苍昊意。从来苌叔敢违天，孤忠碧血自年年。不知东海多深浅，要取微禽木石填。”其时朝鲜既亡，东省渐有岌岌之势。中丞此诗，盖非无病之呻吟也。余辛亥冬去吉，中丞曾有五古一首，为题亮臣遗札，兼送余行，云：“好鸟栖璇林，章身耀文羽。鸿逵获祥占，导和虞阶舞。陆君玉堂手，瀛洲习部伍。英声张海外，尹吉资文武。王郎歌同调，十载共甘苦。书札当缟，字字豁肝腑。高秋菊粲黄，劲节默相许。五台清凉地，白书幻风雨。师门数仞高，鲁缟穿强弩。教忠臣殉国，明义子从父。含笑入九京，骨肉仍团聚。既学万人敌，实欲佐尧禹。一朝乘化归，横流谁作柱。凄凉剩残墨，遗像羹墙睹。藏凤非半毛，石交殊漫讠羽。六合正纷纭，杰土略可数。君今去朝天，干城寄心膂。提携壮行箧，魑魅敢予侮。义烈播芳馨，百世贻高矩。”遗墨犹存，黄炉已渺，展卷泫然。

九五、中丞好贤若渴，出于天性。晚清以通才作大吏者，当首屈一指。侯官黄秋岳（）有《奇陈简盒先生一首》云：“凉雨空堂初病酒，到眼新书惊却走。陈侯千里简瘿庵，写我畸名讯谁某。十年怅怅长安陌，短衣挟策何人识。忍泪诃时作罪言，归舟已负沧江白。劫后河山百事哀，漫劳边帅念诗才。龙川应有中兴论，莫遣忧时属草莱。”中丞留意人才，皆此类也。

九六、安吴胡夔文（璧城），亦同乡中之素负诗名者，久居日下，颇交胜流。所著有《知困斋甲乙集》，近方刊行，皆其四十后之作。顺德黄晦闻为之叙，称其才气赡冲，声情并茂。君诗中亦屡及晦闻。录其一律云：“自言别后独工诗，满卷梅陈清涩词。作伴颇闻人似玉，再来自笑鬓添丝。乞灵文字终可补，避地京华恐是痴。喜汝闭门能过日，苦吟檐月满城时。”（自注：晦闻有‘檐月初生渐满城，之句。）又《和晦闻雪后登江亭诗》句云：“不堪世事宜醇酒，可恃交亲是布衣。穷困著书论值贱，忧伤伐性与天违。”倘所谓愁苦易工者耶。此外断句如：“逢春岸柳有意，唤雨山禽带喜声。”“厌闻人事欢怀少，乱叠生宣画稿稀。”“寒衣谁寄衣边泪，短扇难遮马后尘。”“云气白于堆雪浪，赭山红似过江枫。”“庾信北来哀乱久，虞卿老去著书娴。”君好用史事，又工于体物，俊语甚多。晚年间一作画，点缀映媚，如其为诗。集中多题画之作，晦闻谓往往见其性情，亦可传云。

九七、甲辰一科，得人最盛。顾以时会多故，中道摧折者，已不乏人，萧山陆亮臣（光熙）、德化黄远生（为基）、蕲水汤济武（化龙）、贵阳熊铁崖（范舆）外，近又有临桂张子武（其镗）。乱世多才，信不祥矣。子武少负奇气，喜谈兵，夙为吾乡李蜕庵丈所识拔。民三约法会议，君与吾友庄思缄（蕴宽）以争白宫给授荣典案，拂衣辞职，士论异之。余于同年中耳君名甚久，京沪盘桓，时有谭宴之乐。方以远到期之，乃不幸竟以流转兵间死矣。曩者都下同人，有二十年集会之举，子武题一律云：“男儿识字终何补，摸索无端共榜来。殿阁帘闱成故事，山林廊庙各奇怀。著书已作他年计，济物留看命世才。廿载旧袍尘ネ尽，喜闻群彦酒尊开。”时余甫归自东瀛，亦未与斯会也。君诗不多作，有《吴楚》一首云：“吴楚年年客似归，长江高舶又春晖。曙风暖动齐渲柳，午雾晴吹乱点衣。到眼青山看欲厌，低头白鸟倦还飞。闲情是处无沾著，自合心兵自解围。”又《书怀再寄佩韦二律》，中有句云：“我命在天同一笑，人间何世足相思。金炉炷尽钟声动，落日关河卧久迟。”慷慨功名之意，亦可于言外见矣。茶陵谭组安同年与子武交期素笃，有挽诗四律云：“一别真投笔，三年只枕戈。有书长不达，无命欲如何。生死交情见，孤寒涕泪多。裹尸余马革，凄恻向江沱。”“辛苦依人计，艰难烈士风。前知悲郭璞，从事异臧洪。未必谋生拙，独怜殉友忠。纵横湖海气，今日竟途穷。”“少年曾并辔，中道各扬镳。鹰隼飞常厉，驿骝意苦骄。多才成负负，同好已寥寥。白首谁相慰，羁魂不可招。”“夙昔谁知己，平生误感恩。室惟瓶粟在，箧有谤书存。意志兼儒侠，恩情托梦魂。冤亲同一尽，痛哭更何言。”子武曾佐组庵幕，投分最深，近年致力国事，各异涂辙，故挽诗有“生死交情见”之语。孤桐亦有挽诗四首，其一云：“晚岁从戎去，横戈意未平。愚忠真可悯，一死太无名。为赌书生气，曾尘贼子兵。公私吾念汝，功罪正难明。”虽以交谊略殊，抒情处不如组安切至，然固深至惋惜也。

九八、清初诗人绝句，多有佳者。纪映钟《题僧壁》云：“万事都无老衲闲，松窗日见鸟飞还。邻僧只在烟钟外，拄杖高悬懒过山。”宋徵舆《渡河》云：“黄河岸上起悲风，夜半清霜下碧空。秋雁自南人自北，一时来往月明中。”杜浚《莒县》云：“鸣鞭早过莒城西，平野霜花剪更齐。却笑寒鸡当晓默，日高空补数行啼。”《秦邮旅夜李镜月闵宾连载酒》云：“客舍寒多苦夜长，故人携酒问风霜。淮南列郡如棋布，惟有秦邮是醉乡。”俊逸清新，皆可调也。

九九、余中华校中同学多诗友，前已述之。就中蜀才尤盛，合江陈剑秋（时利）、巴县罗超凡（兆凤）、成都吕侣丞（树松），均其选也。剑秋曩曾同官驾部，素有能名，骏骏向用，朝局已更。十稔以来，郎管栖迟，时以书画吟咏自遣。余见其《游悔庐自述诗》，中有“名山别业付空传，弹指余生五十年。已识虞翻惶骨相，欲追高适结诗绿”之句，盖岁晚躭吟，以达夫自况也。君应京兆试，甲午房荐，出吾乡泗州杨文敬门下，于所作有才人之褒，君感怀知遇，至今弗渝，亦科举时代一段佳话也。超凡别字逸云，以朴学有声黉序。一官大隐，诗力尤深。居东日君累寄篇章，余亦时有酬唱。君赋答云：“坡公海外割愁剑，（苏诗‘割愁还有剑铅山’）。燕国怀中记事珠。蓬岛倦风吹玉屑，九天咳唾与人殊。”又有和余皤韵诗四首，其一云：“宋玉悲秋发浩歌，乍窥镜裹鬓加皤。乡关巴蜀风云变，门下河汾将相罗。浊世漫云青眼少，满腔敢翔赤心多。低徊衣线思亲泪，十载遥添滟波。”盖用辘炉体也。侣丞诗不多作，近岁为之颇勤，语多清婉。《甲子伏日北戴河海滨即事》云：“金山{艹力}海天东，独立苍茫趁晓风。遥瞰下方烟九点，此身宛在画图中。”“松青柳绿岭东西，十里沙堤望欲迷。绝似故乡风景好，锦官城外浣花溪。”又一绝云：“蕲王湖上尽宽闲，负手浑忘国事艰。剩有雄心销不得，朝朝策蹇过金山。”则柬余之作也。金山嘴为海滨胜地，近在东山。甲子以来，岁必数数来游，提壶挈棱，殊饶野趣。今夏竟未果往，眷言鸥鹭，良鬼寒盟。

一○○、清季光宣之间，谏垣中謇謇有声者，愈推莆阳江杏邨（春霖）、湘潭赵芷荪（启霖）、荣县赵尧生（熙）、新昌胡漱唐（思敬）。芷荪挂冠最早。漱唐则于辛亥春暮出京，并绘《匡庐观瀑图》以奇意，曾刚甫题诗所谓“眼看台妙去联翩，百转烦忧只自煎。何处更寻千日酒，此行真泛九江船”者是也。君所著有《退庐诗集》，其中有“七别”诗：《别僚》、《别谢文节公祠》、《别江亭》、《别东华门》、《别琉璃厂书贾》、《别会馆花木》，盖即出都前作。其时辇下士夫，帐饮赋诗，意气甚盛。海藏方以议事留京，其《二月二十二日集陶然亭得句》云：“我来数旬本闲客，况值胡公怀去志。诸贤傥念会合难，莫惜看花数联袂。”至今读之，犹想见感时惜别之情。弢庵先生亦有《苏宠招集江亭时瘦唐将假归》诗云：“胜地如胜朋，习处不知宝。一从别后忆，反覆无不好。城隅一撮土，见我少还老。君亦江海徒，及来共春讨。西山为留雪，对客起画稿。冷冷荻芽风，吹栋尽变潦。坐有归恩人，庐瀑已挂抱。何妨相濡滞，聊复百忧。他年或见怀，此会忍草草。还寻售酒炉，曛黑须醉倒。”起四句如人意中所欲言，但非弢庵无此语妙耳。

一○一、《退庐诗集》凡四卷，余最喜其《鲁溪访潜园先生》一律云：“春风二月雨丝斜，来访南州孺子家。乱后逢君宜皂帽，山中饭客只胡麻。营巢苦恨身如燕，避地还疑国在蜗。车到柴门徵不起，养生何处觅丹砂。”风格遒上，殊非局促后江西社裹者。潜园谓魏斯逸（元旷），亦南昌诗人也。

一○二、“七别。诗中，《别厂贾》一篇尤佳，录之：“十载困缁尘，闭门恒碌碌。损俸求遗书，渐与书贾熟。书贾喜我来，延我入深屋。满架排牙签，光怪夺绮毅。四库所未收，别贮为存目。倾囊惬所求，不翅工择木。有时欲居奇，秘笈韫高匮。百计赚之归，雇胥共钞录。荆妻颇安贫，随我餍荠粥。见我挟书回，相对眉暗蹙。徐徐进箴规，谓我无多禄。矫俗辞炭金，又勿贪馆谷。积此充屋梁，饥不果君腹。东家军校官，出门美裘服。西家秘书郎，趋走盛僮仆。宦游当广交，胡独守敝簏？东西屋两头，列置逾万轴。人寿曾几何，白首难遍读。半为佐太平，自反无乃缩。有子脱不贤，或竟委墙簏。旧学俗所嗤，榛莽翳白鹿。略诵新法规，升迁或可卜。我知妇言忠，虽忠却嫌。我知贾心贪，虽贪不疑黩。行行厂东门，过门辙停毂。一瓶时往还，咀嚼甘于肉。整驾忽言旋，瞠若车脱辐。临行赠汝诗，戒汝毋街鬻。有烛堪助明，有膏堪助沐。秘阁且重开，求售岂在速。不遇奥生，汝实未尝牧。海客从东来，辇金事搜蓄。夺我陆家庄，士族同一哭。（陆氏十万卷楼藏书日人以十万圆购去，王书街推丞有《纪事诗》。）宁为六丁书，慎勿资彼族。”迩来秘籍精椠，流入异国者，更不仅一陆氏藏书，即朝官风尚，亦非昔比，良可矣。

一○三、京师广和居饭馆，为城南士大夫讠燕集之地，盖由来已百余年矣。轩窗雅洁，佣保亦有法度，不独庖馔之精。广雅晚岁入都，时携客来过己，不无玄都再到之感。胡漱唐亦有《江亭话别》诗云：“禊事休提顺治年，同光老辈已华颠。江家豆腐伊家面，一入离筵便不鲜。”江豆腐”乃吾春旌德江韵涛（澍匀）官翰林时家常菜，以其法授肆庖者，今与“潘鱼”同为广和居名馔。潘为闽人潘炳年太守，近人指为吴县潘文勤，亦误。眼前掌故，便有传讹，故老犹存，尚可共证。此亦续《春明梦余录》者所宜知也。

一○四、广和居以饣唐蒸山药得名，或谓其选材特精，制法亦异。楹内旧悬一联云：“十斗酒依金谷{讨}，一盘春煮玉延肥。”末署楚生二字。按山药名薯蓣，秦楚间名“玉延”。陈简斋谓：“玉延取香色味为三绝。”陆放翁诗：“久缘多病链云液，近为长斋进玉延。”王岐公诗：“凤池春晚绿生烟，曾见高枝梦玉延。”皆是也。或云联语本元人萨雁门集中句，容续孜之。今悬壁诸书，多非旧物，此联亦不存矣。

一○五、广雅《食陶菜》诗云：“都官留鲫为嘉宾，作传方洗洛尘。今日街南询柳嫂，只缘曾识旧京人。（自注：陶凫香宗伯以西湖五柳居烹鱼法授酒家，名陶菜，今寝失其法。柳五嫂乃汴京厨襄。”）所谓酒家即指广和居，余曾见公手书诗稿初作广和居，后改酒家二字。

一○六、闽中有两林姓，均以奇才而膺奇祸，一即寒碧，一即宗孟也。寒碧名亮奇，年少工诗，主沪报久，有声新闻界。余久知其名，不幸以误触汽车惨逝。林宰平（志钧）有《哀寒碧诗》云：“今年六七月，东游将戒程。倚装得君书，劝我江南行。兼复奇新句，累纸连珠璎。纸尾字略辨，淡墨斜相萦。云作书至此，钟鸣已四更。悄悄灯影孑，远闻荒鸡声。眼昏腕复疲，投笔不复赓。我时正私念，宴眠实劳精。况君体非健，无以勤伤生。孰知一蹶间，遽致性命倾。不死于疾病，不死于刀兵。宋（纯初）黄君挚交，飞弹成碎琼。时乱多杀机，而君皆弗婴。奔腾载鬼车，杀我绝代英。我初闻君死，时方在东京。初闻不敢哭，恐使乡人惊。又疑死非君，或者同其名。溯初自沪至，告我君死情。已嫌今信然，天意诚难明。土衡文藻美，叔宝神骨清。君才用未竟，蕴蓄多恢宏。高瞩涵众象，抗志谢世荣。方秉诛代笔，欲持世议平。波澜浩壮阔，肝胆何峥嵘。惜哉命相妨，竟死终何成。面彼不死者，攘夺复纵横。”诸贞壮（宗元）亦有《哀寒碧诗》云：“昨游犹踏隔湖山，岐路真成痛哭还。壮岁胡为俄顷别，雄心不耐病时闲。可怜箧笥存衣汗，（君有遗衣在余箧。）想见车茵溅血斑。昨与张（君励）陈（佩忍）同吊语，不随儿女作哀姗。”即诸贤之倦倦，则君之为人可知矣。宗孟余交最久，元、二之间，共事议席，精悍之色，见于眉宇。余于同人中恒绳君贤，常戏谓君色艺均佳，君为辗然。乙丑冬，苏家屯之难，君死流弹中。其友梁和钧（敬谆），亦余故人也，赋《双栝行》，中有句云：“自古陪臣叛大夫，春秋义战今有无。男儿得意黄龙屠，苟纾民力皆吾徒。”所以为君张目者甚至。然吾爱此才，却以其轻于一掷为可惜也。众异挽诗云：“是非身后谁能管，凭仗乡罗赛鬼雄。”出语极有含蓄。余久拟为诗哀之而未成。君晚岁赁屋景山雪池，栽双栝自榜其庐，今此屋已归胡适之。和钧所为《双栝行》，尤致华屋山邱之感云。

一○七、宗孟能诗工书，顾诗不多作。中岁尤自矜其书，常以售纸书长联见诒。文曰：“称多量少鉴裁密，公才吏用当今无。”盖集韩句。书特刻意，似转逊平日之工，今亦成遗墨矣。正道居主六十生日，君寿以一联云：“微板丹灶添新火，准拟花时介一觞。”置之诗中，亦隽语也。

一○八、石遗《近代诗钞》中不选寿诗。然独破例选宗孟《寿任公》长占，诗工可知。君有《题乃木大将像二绝》，其一云：“老父功成子死忠，早期收骨黑江东。吟成立马斜阳句，想见山花满地红。”乃木二子从军皆死，战后勒马金州，有“征马不前人不语，金州城外立斜阳”之句，为时传诵。“山花满地红”，写战后状况极工。

一○九、曩与亡友胡诗庐过从酬唱，即为余盛称石遗之贤，神往久矣。嗣在报端，累诵君诗，又读《石遗诗话》，益为心折。《石遗诗话》中，余故人不少，独恨未一识石遗。壬戌冬君避地北来，与日下诗流，赠答至夥。宝融亦有《赋柬石遗老人》一律云：“吾徒气类早相关，岁晚何辞百往还。收取声名归日下，提携涕泪出兵间。乍来胜地矜行脚，小集朋尊为解颜。毕竟闽贤坛坫盛，并时听水又皆山。”君归里后筑皆山楼于宅中，故宝融诗中及之。听水兼谓弢庵先生也。

一一○、石遗《近代诗钞》，采入拙诗，盖即余居东日寄柬之作也。余诗中有“扶风下拜”之语，以不知君寓址，讫未写寄。然已辗转登沪报，友人刘君放园剪报奇之。君旋见和四绝，亦由放园录寄。嘤鸣之感，异地所同，亦文字因缘中一段佳话也。诗云：“诗家妙巧似无他，读作商量总要多。休信非台非树语，由来明镜爱新磨。”“十载京华识大名，忽思问字太痴生。稍知孤竹令支路，莫比崆峒诒广成。”“杜陵老去携家走，直北江东作寓公。闻道瑶华三万里，江湖无处觅渔翁。”“唐宋名贤共指归，未须时代判从违。陆杨细领推敲处，何止三家选合肥。”自注：“谭复堂有《合肥三家诗选》，徐西叔最工。余于宋贤中最喜放翁，近始稍躭石湖。年来率易之病，固缘信口而出，未暇推敲，或亦自喜看放翁来也。偶思奉质，故原诗及之，读君报章，岂胜韦佩。”

一一一、散原有《赠石遗监督》诗云：“胜流沈（子培）郑（苏戡）抗颜行，说子渊渊无尽藏。狼藉诗篇为客久，摩娑榀具看人强。过逢江汉头俱白，上薄《风骚》气独苍。更欲用心到圣处，将收俊语挂奚囊。”自注：“君有选刻朋辈所为诗之意。”其为时贤推重如此。君论诗语多甘苦，所为诗话及所辑诗钞，虽一时兴到之作，然沾溉艺林，固已不陉而走矣。“同光体”者，君与海藏、乙庵诸公，号同光以来诗人不墨守盛唐者之称。一时胜流，互相标举，数十年来，浸成风尚。开山之功，良未可没。君诗本有专集，刊行已久，其工力品格，并世诗坛，必有举似，兹不赘言。

一一二、白话诗者，昔贤集中，时有其例，前已论之，然非如近世号称为新文学者所标举也。余谓能为文言诗者，殆无不工为白话。偶见报载石遗近作，题为《壬戌冬月与宗孟会于京师，属以白话诗成十八均》云：“七年不见林宗孟，去长髯貌瘦劲。入都五旬仅两面，但觉心亲非面敬。狂既胜痴瘦胜肥，目之于色亦论定。纵谭政学无不有，引观内室评图镜。小妻二人皆揖我，常服黑色无靓。长者有女年十八，游学欧州高志行。君言新会梁氏子，已许为婚但未聘。少者长身腰如杵，搴腕浣衣不畏清。年年生儿已五六，大儿丰下方卧病。我言近来孩童辈，英特类多出天性。十数年后试屈指，定非寻常旧百姓。须臾留饭进乡味，一坐团园一家并。壁间图像双老亲，识我之时年皆盛。君因指告诸儿女，祖母少时善吟咏。闺中早识陈某某，三世通家今未竟。此来有似唐杜甫，卫八处士诗投赠。又如避兵遇孙宰，妻孥出见欢相近。君言此会未有诗，白战己持寸铁竞。我亦携君一长句，刊入诗钞走不陉。”如此诗者，又岂今之末后小生所能梦见耶。君又有《畏庐同年书来劝省食，报以长句》云：“平生自负沈家脾，近数年来已就衰。远道故人相切戒，屠门大嚼定非宜。两餐牛液浓于乳，一饭鱼飧烂似糜。食愈省时身愈健，谨依来札勉行之。”此亦明白如话之作，雅近香山。又《元旦见桃开效香山体》云：“菊后梅前花断时，桃前梅后亦如之。客冬菊与梅相见，今岁桃开梅满枝。自是春光偏早暖，也因日色有先施。聪前烂熳催诗就，不学香山更学谁。”说者谓君返闽以后，诗格又稍变。即此老年信笔，固无碍其为作家也。

一一三、闽中诗人，甲于全国。余夙识者，尚有张姜斋（民政）。君名元奇，别字君常，所著有《知稼轩集》。石遗序之，谓其才笔驰骛自喜，中年以后，时敛就幽，然终与坡公为近。盖其取径固与其乡并时诸贤略殊也。余清季环游返国过辽，君方任奉天司使。与熊君秉三，招饮于南河沿，为余洗尘。承赠一律云：“海外归来见沸羹，元黄战血冷楸枰。君房言语妙天下，小范胸中皆甲兵。万事已随前辙覆，九州恐有怒潮生。松花江上断人迹，毒雾漫漫不可行。”时北路防疫，道路梗阻，故诗中及之。君谓余论关东时局，参以奕理，皆成至言。项联推挹太过，甚愧之也。

一一四、姜斋官谏垣时，疏劾亲贵，颇有直声，出守巴陵，时论所惜。君有《留别老墙根旧宅》诗云：“生世如短檠，特留墙角迹。去住亦偶然，胡为意不怿。城西类野处，地阔无巷陌。花市接街头，山翠当门额。五更过驼群，铃连响数百。任嘲墟墓邻，胜傍王侯宅。庭中固多树，藤花尤奕奕。只惭灌溉疏，生枯不自惜。天复欲徙之，沅湘纵倦翮。明朝彰德府，后日信阳驿。洞庭八百里，荡胸岂云窄。持此畀良友，中有吾诗魄。”自注：“惜庵将入都，仍居此屋。”情庵乃叶肖韩（在琦）别号，亦闽中诗人也。“城西”以下各语，写老墙根景物殊肖，凡久居宣武城南者，殆无不知其诗之工也。君晚岁入京，时有吟事，有《自笑》二首云：“自笑颓唐不入时，纷纷歧路又多歧。支离何物都攘臂，混沌如人亦画眉。垂老耻为毛仲客，昔游宁数蔡充儿。愁来便欲销入骨，能发吾颜只酒。”又“自笑狂夫老更狂，闭门赢得鬓如霜。厌看槐柳齐潘陆，偶过濠梁絮惠庄。画饼要令饥可食，持荷只恐暗无光。倾筐倒屣当谁属，半是椎牛与卖浆。”其时君卜居斜街，意兴索然，不知何所感触，而诗中牢落如此。“倾筐”句又不啻为今日道也。

一一五、曩见俞恪士（明震），有《过醴泉喜晤宋芝栋侍御即赠》云：“党论渐宽公亦老，相逢百感到平生。河山已分成孤注，孔墨何尝有定评。元佑声名终盛世，西京文献在荒城。寻碑莫上昭陵望，（公近拓唐昭陵碑三十余种。）翻忆明良涕泗横。”芝栋名伯鲁，别字芝田，秦中名士，由翰林官侍御，有直声。以戊戌变政被谴，故诗中有“党论渐宽”之语。江都王义门（景沂）亦有赠君二律云：“东都厨及半漂流，热泪填膺不可收。新鬼大招湘水曲，故山归梦华峰头。神羊自昔伤孤角，翔凤何年下九州。好待圣朝宣室间，未容投老觅菟裘。”“白日荒荒下野原，巫咸无地诉烦冤。云阳市上收忠骨，广柳车中出死门。虚惜景光供涕泗，苦防声伎铄精魂。悲秋目断赢台路，肯放闲情到酒尊。”诗特雄郁悲壮，犹可想见君之立朝风节。余知君甚久，民六、七共事议席，遂得缔交。时君年近七十，学养冲粹，侪辈重之。君工诗善画，尤精书法。亡友何达夫（毓璋）为余言，君如此高年，尚能于灯下作细楷，每岁除夕必以一瓜子壳书诗句，藉验目力，其天赋之特殊可见矣。石顽与君为昆弟交，有为题画扇一绝云：“扫尽浮云万念抛，山中重言丁岁寒交。相逢不用商龙虎，袖里《南华》手自钞。”君学颇精道家言，饱经世变，玄发未霜，必有自得之妙。惜未及叩其详也。

一一六、秦中诗人，以余所见，当以芝田翁首屈一指。近得园主人高君少农钞示君《寺居夏兴》十首云：“蓊郁隔穷巷，高林青蔽天。荒扉聚芦叶，野饭足茶烟。老学支离叟，闲参宠蓰禅。鹅黄谁造汝，不醉亦陶然。”“万瓦云端出，千峰树杪来。竞夸新结构，犹有旧池台。远水吞窗尽，疏花冒涧开。盛衰宁有定，残劫几重灰。”“夜气凉于水，僧房溽暑销。疏钟清梵阁，斜月耿松寮。几厌雪罗细，频看银汉遥。碧萝殊隽永，两腋自修修。”薄绮摇残烛，胡床古桧西。一萤花外度，双鸟月中栖。捧席呼痴婢，浮瓜命小溪，坐来幽兴剧，不觉已鸣鸡。”“南野胡寥落，清风足避炎。闲抛桃竹杖，常下枣花帘。蚁队轰苔，房蜂蒂画檐。直疑仙佛福，赢得一身兼。”“移榻成痴坐，追凉到夜分。吠声穷巷犬，得势野塘蚊。斜月光犹湿，幽花气更芬。东邻谁弄笛，注注隔墙闻。”“镇日攻书画，谋生计亦疏。尽剧闲岁月，空负旧琴书。老态徒增丑，虚名总赚余。谁言南郭陋，偏称野人居。”“处处如燃炭，房房总贮冰。绿莎迷瘦蝶，白羽堕痴蝇。裸逐儿如犊，斋居客似僧。桃笙眠未稳，又报月华升。”“一饭偶留客，杯盘唯率真。肴蒸三五簋，朋旧两三人。衰病日相念，乱离情更亲。莫嫌片时聚，终胜雁鱼频。”“鹑野兵兵火，归耕未有期。独看萧寺月，自续老夫诗。疏磬敲初断，残灯睡每迟。犹勤儿辈课，未忍听荒嬉。”少农告余，此君辛酉七月寓城南三教寺作也。山居幽事，曲曲写出，格律高浑，尤不易到。君又有《丁巳新秋杂兴十首》，亦佳。录其一云：“咽管新声惟有怨，过江名士已无家。西山白雪空教冷，东海红波已变沙。自向平泉疏草木，谁从南部讠巽烟花。可怜玉佩朝天客，贫贱青门学种瓜。”则又不无平居故国之思矣。君所著有《海山仙馆诗钞》，已刊行，容续觅之。

一一七、日本松江风景，以碧云湖得名。湖中之胜当推嫁岛。余于壬戌春挈育季往游，颇觉泛舟之乐。较箱根日光，殆又过之。嫁岛上有碑，题石埭老人水坂周《翟歌》一首云：“美人不见碧云飞，怅怅湖山入夕晖。一曲淞波谁剪取，春潮痕似嫁时衣”。岛中风景极佳，有此诗点缀其间，更为生色。余游时以友人介绍，寓皆美馆，壁上悬有成斋老人题句云：“滟潋波光平远山，遥看名岳露孱颜。胜区试论东西美，霞浦云湖伯仲间。”自注：“余游松江，深爱其湖山之胜，以为海内罕比。独霞浦在常总界傍，有刁根一带长流相合注海，筑波山耸其西，烟水渺茫，可与碧云湖相匹。如琵琶湖其地过高，而海潮不通，比诸山，山势不陡，绝非大倦筑波之类。故有此作云。”按：霞浦距东京甚近，余累思一游未果。阅此诗神往弥切，乃于壬戌夏间偕退斋往，时促未能深入，然就湖景论，实不逮碧云湖远甚。自来诗人之言，每多夸大，此其一端也。

一一八、老友于伯循（右任），亦秦中诗人之一也，囊游申浦，投分颇深。嗣来日下，为余作书尤夥，都付散佚。余居东日，华丞知余方辑诗话，以《武功城外》二律录示，盖君治军时作也。诗云：“扶杖行吟任所之，武功城外晚晴时。郊媒谁祷姜原庙，春雨人耕后稷祠。万里风云掩西北，十年兵火接豳歧。绿杨如线川如画，景物流连老益悲。”“金鼓河山诉不平，义旗牵引又西征。郊连战垒周原北，浪打城隅漆水明。朔漠霜冰苏子节，春风桃李武侯营。登坛慷慨今犹昔，忍泪年来说用兵。”余谓南北苦兵祸久矣，萁豆相煎，亦复何谓。疮痍满目，厌乱何时。试诉之两戒当事者之良心，盖未有不引为痛苦者。伯循忧国如，读“忍泪用兵”之语，其感想可知。诗亦调高响逸，颇似其乡先辈屈悔翁，在君固是才人余事。

一一九、板报见有游历之作署骚心者，盖亦伯循去国时近什也。《过大彼得湾》云：“二百余年霸业零，天风吹起浪花腥。掬来十亿劳民泪，彼得湾中吊列宁。”《西伯利亚杂事诗寄王陆一》之一云：“川原悠邈静无尘，一种韶光夏似春。万里投荒阿穆尔，老而不死作诗人。”自注：“西伯利亚平原，东西一万八千六百余里，皆系森林。松柏际天，芳草匝地，江南三月，乎不如。”《过乌拉山》云：“遥望乌拉山，连山起烟雾。远远山下人，骑牛渡旁渡。昔诗战场今如故，夕阳红射乌拉树。尼古拉斯血未乾，牧儿长歌向何处。”自注：“过乌拉山即欧境矣。山洞四十余，车行其间，明晦乍殊。山畔为尼古拉斯二世率哥萨克骑兵最后战胜处，亦即其被戮地也。”数诗皆可作旅行游记读者。余曾三过西伯利亚，曩记游诗亦不少，惜存者寥寥耳。

一二○、老友夏渠园（继泉），肯堂军门辛西之公子，今之历下诗人也。君夙负清望，博综群书，尤精鉴别。曩避地三岛，诗多感愤之作。《古寺》云：“古寺何年建，庭荒暮霭昏。寻碑苔满地，礼塔月当门。枫影霜华重，钟声海气吞。岸沙明灭际，可有远人。”《客中间卖樱二首》之一云：“但有琴书在，余生我不贫。学荒惊岁晚，世乱觉儿亲。天意骄狐鼠，人闲绝凤麟。弧光惟自照，此意未须陈。”又《冒雨东发，抵青岛已霁，闻涛声不寐》二首之一云：“海气能消万种哀，观澜三度又重回。欲乘风浪浮槎去，可有鱼龙识我来。涛影黑联新壁垒，夕阳红煞旧楼台。横流如许凭谁挽，为底乾坤此才？”皆声情激越，有唾壶击碎之概。君藏砚颇富，居东日在洛西小肆，购得王安道（履）小青柯枰砚，曾赋长歌张之。又有《自题周梁园遣砚》七古，皆佳，词繁不备录也。

一二一、李文忠开府北洋，宾从之盛，为域内冠。一时且有二张之目，盖谓幼樵阁学与韬楼年丈也。二张齐名，忌文忠者，遂并一胥一甥而亦挤之。两公均未展厥志，仅以文意风节显，殆亦有幸有不幸欤。韬丈名士珩，初字楚宝，治诗古文词数十年，讲学尤重实践。清末任上海制造局最久。曩余过沪时，恒过从无虚日，临行必示以近刊。甲寅春余游青岛，君适避地东来，谭谯之欢，得未曾有。顾以时促，劳山之游，但订后会。迨余第二次白海西归，甫抵津门，丈已于前数日捐馆矣。遗集已刊行，有《劳山甲录》，皆居青岛时作。《题劳山老人》云：“老人胡自至，矗水耸参嵯。孤悍滔天浪，灵钟镇地维。烟涛资喷礴，冰雪助崎。似是逃秦皓，只身东海涯。”又：“避世来劳盛，闻奇试往观。烟波渺万里，岛屿郁千盘。朗月高怀映，惊陇峭骨寒。补天乞施手，江海挽狂澜。”悔庵丈云：“全体格老气苍，两结句使人意远。”海藏亦有《题石老人》诗云：“辟世欲何往，飘然海上逃。离群从鸟兽，孤啸答风涛。此叟堪师事，高踪谢尔曹。题名非石隐，试为问文豪。”自注：“楚宝磨压题名，并作《石老人记》。《记》刊石已久，丈曾诒我一帧也。”又《题君子居》云：“白下寻残梦，吾尝过竹居。胎禽养丹顶，壁记刻行书。觞咏怀前辈，风流话旧庐。宫墙照眼地，今日是殷墟。”丈卜筑冶城山下，有林泉咏啸之雅，故又号冶山居士。江潜之太史赠丈诗云：“不废文章千古事，眼中南北两韬楼。”自注：“君于天津亦起韬楼。”上元诗人头五（子朋）《盏山诗录》中，多与丈唱训之作，他日当续录之。

一二二、同邑李蜕庐丈《经羲》，别字悔庵，固清季吏中之卓有能声者。二十年前于城东法华寺中一谭大契，以方作世界游，未能应弓招之约，然刮目之知，何可忘也。丈于民国初年入京，恒下榻湖邸，抵掌作竟夜谭，眼高于顶，于时流寡所许可。项城之置嵩山四友喜，丈被推列第二。他人或艳羡不置，闻丈于谭次中，辙有金盘贮物之愤，其自负可知。顾于余辙有阿好，期许至殷。余巡按吉林，仅十阅月。丈逖听治状，以为有名督抚风，谓得之初试外吏者尤难。一纪以来，书问至数，娓娓论事，动逾千言，极周匝婉尽之致，今已装成两巨册矣。余《丙寅悼旧》诗之一云：“舌底潮音不可听，黑头开府老成型。太平湖畔春如许，芳草年年自在青。”即为丈作者。每披遗札，感慨系之。丈早岁才名藉甚，晚年犹藉吟事自遣。病中有《自挽二律》云：“堕地声中百事乖，毕生哀乐为谁来。惊心梦裹钧天乐，转眼人间劫火灰。尘海翻身真不易，蓬山脱屣复何猜。维摩示疾无留恋，花雨缤纷入悟才。”“无端二竖日寻遮，魔力难降病转加。厄重方知身是叶，梦回谁见笔生花。残山剩水陪逋客，明月清风识故家。石上精魂应不昧，归程接引有仙槎。”自注：“自乙丑仲夏痼疾增剧，迄于孟夏不稍减退，百体皆困，一心了然。仿昔人事例，成生挽诗二首。屡劳逸公存问，录稿奉质，用答眷怀”云云。余于新康舟中依均和之：“却嫌与俗太相乖，浩气孤情独往来。过眼纷华随水逝，此身顽健渐心灰。归期有约仍难践，世事如谜不忍猜。打劫残棋看已倦，一枰著手此时才。”“白日烟云忽蔽遮，无端荆棘更交加。人间宁有忘忧草，我佛能拈解笑花。嫩向中流支砥柱，要从歧路觅真家。沼吴霸越寻常事，未若长浮海上槎。”“世事如谜”句，亦有触而发，适余求解皖节甚力也。

一二三、蜕庐丈晚岁侨寓苏台，继移歇浦，闭门却扫，孑然神清。有《寄赵椒圃》一律云：“海外重寻春梦婆，无端好事学东坡。散花飞雨谈禅误，咒笋成林惹笑多。万种伤心都是恨，一生造意总生魔。衰翁枯寂源吾分，流水弦声莫再讹。”椒圃与丈为至戚，时有误传丈将新置室者，故诗中及之。“万种伤心”句，以其时丈之宠姬新逝未久也。余于《金陵道中咏怀》，辙次其均，中有“宦海风波公论少，中年哀乐感怀多。寸心宁计千秋业，尺道偏生一丈魔”，及“镇淮桥畔吾庐在，君问归期莫再讹”之句。海内和者，已逾百首，尤以宜城宾僚为最多。当时所谓“婆”均诗者，固已流传长江上下矣。一集付刊，俟之异日。兹摘录断句，皆隐切皖事者。同年张栗庵云：“明知龙虎驯原易，争奈蚍蜉撼正多。”叶价萁云：“禾黍方欣郇两润，蒲葵偏障庾尘多。”李范之云：“风波见惯操舟稳，春雨无声润物多。”宝融云：“诗因爱好心逾细，官到无私谤转多。”至胡菊生之。寄语临淮新壁垒，山头廷尉望休讹”，则更情见乎词矣。曾不期年，皖局几变，蚍蜉安在，久付劫灰。丙寅冬余薄游汤冈子，有句云：“江上旌旗忍再看，长淮草木今何似。”前尘回首，曷禁怃然。

一二四、海藏于吾乡后起诗流，周梅泉外，辙称李骏孙（家煌）。骏孙年少清才，旁通星相，于诗尤工。陈子言（诗）谓其宗法韩孟，得其舅贵池刘龙慧太守慎谙之传。海藏则谓其颇似王逢原，集虚草堂，可谓有子。余乙丑过申，蜕庐丈尚力疾书诗翰，介其来谒，盖丈于诸孙中，亦惟骏孙最所锺爱也。《闻蛩作》云：“去来今事不胜诉，百千万音皆为秋。聊取一篇与相和，声声金石出危楼。”《癸亥六月十五夜，孥舟吴门盘溪，侍舅氏凉纳南荡，泛舟荷丛而归》云：“清凉地证鼻功德，昼夜时凭花合开。水静心平湖月满，更无人语有风来。”自注云：“《无量寿经》：‘西方以莲花开合为一书夜。’”骏孙躭内典，蔬食不茹荤，即以诗境论，固知其夙慧过人也。

一二五、老友萧县徐又铮（树铮），固今日谤满天下，誉满天下之一人也。其在历史上之位置，千秋自有论定，非吾辈所得阿私。即以吟事论，亦自有不可掩者。余与君投分逾廿年，论事或忤，谭艺多契，殆文字因缘耶。君生有大志，辙轻帖括，食饩后上书项城，大奇之，以属合肥。合肥治军保阳，君任幕职，年少气盛，头角崭然。合肥于稠人指示余，是为识君之始。君于年余后旋亦东渡习陆军，校课余暇，与亮臣、伯韩、寿潜、锦庵诸子及余，恒相聚，健啖高谭，狂歌痛饮。至今思之，情味如昨。余曩所藏君诗文，庚申之役，几无存者。惟余第一次欧游时，君寄余诗四首，又民六冬余养疴北京病院，君写示《读书》一律尚存，录之。前者第一题为《偶怀》云：“去国学为将，志节郁恢恢。刖足抱荆璞，死骨成金台。岁晚壮心警，枕畔斜月来。寒衾那得恋，破晓铜龙哀。”“铜龙催白昼，蓐食未黎明。冻云垂仍缩，水花旋作声。贺喧饿雀噪，戴雪苍柏晴。人意多羁缚，不如物自营。”“家书两袖泪，云山几万重。倚窗短梦袭，逸池尘境封。倦禽眄庭木，黄叶沈暮钟。归期逼短景，逾嫌乡思浓。”又一题为《翦发多星星》者，是日照像，即题其背云：“镜里分明又少年，且当图画上凌烟。绮怀销歇留吟癖，壮岁峥嵘落酒边。自昔处囊成脱颖，为谁盈镊感华颠。封侯骨相知何似，老大头颅重惘然。”自注云：“弟初到北洋，差员中弟年最幼。后陆绣山名锦者，自且本归，到参谋处，年二十二，少于弟者数月，竟兄我，我虽恨之而年不许也。今兄又常兄我，岂亦有恨人兄我之恨耶？然年亦不许而仍自弟，则似不如弟之能受命也。高明当一笑许之否？”后者题为《读书》一首云：“九州蕴痛百无伦，域外雄图亦苦辛。医国何从求大药，读书乍喜得闲身。冲云断雁沈幽夜，岭雪迎梅试小春。满眼旌旗对杯酒，莫嫌英气未能驯。”此诗余有和作，见《烬余集》中。

一二六、又铮之寓东京也，适了地震巨灾，人多为君危，乃竟无恙。濒行偕友同过神港，一夕发箧出诗文稿相质，佳篇络绎，美不胜收。适余生归骨到阪，乃同往迎，未及细读，仅属何君千里摘抄数首，以实诗话。其《庚申六月十五夜对月五首》云：“浪邀狐鼠宗盟，老猾乘权卒自倾。冠冕一朝悲毁裂，龙蛇无数起飞鸣。高炎早伏秋来讯，暮雨能催郭外晴。月色横空云影去，男儿襟抱与同清。”“万夫束手堪羞死，孤注谁怜一掷空。收烬背城违壮略，释兵杯酒诳元戎。旌旗填伫忧三北，草木连云误八公。尚有丹青照青史，漫将得失吊鸡虫。”“摧敌群惊众志坚，杨邨朝雨正如烟。偏师露布空传捷，左相衔杯自避贤。好向桥头待黄石，何须酒后问青天。遥知残垒萧萧地，他日重经定惘然。”“莫负风花对玉，闲中得趣静方知。九州生气关天数，一片降幡变□旗。文字争传谕蜀檄，姓名聊冠党人碑。是非那遽论成败，蠖屈龙信会有时。”“购我头颅十万金，真能忌我亦知音。闭门大索喧严令，侧帽清游放醉吟。白日歌沉燕市筑，苍波梦引海舟琴。云天不尽缠绵意，敢负生平报国心。”君于处困苦颠沛中，意气自若，此数首亦可作诗史读也。君内渡后，自长崎奇诗云：“地老天荒日，红羊浩劫留。况将家国恨，并作别离愁。异域三年梦，还乡一片秋。会当十五夜，云外其昂头。”自注：“癸亥八月八日，舵楼望月有怀，翌晨抵长崎，敬以奉寄，俾故人知我无恙也。”今距君没，岁已二周，墓有宿草矣。偶披遗什。感怆当何如耶！

一二七、项城时代有所谓三次长参案者，又铮居一。方事亟时，君杜门谢客，搜辑诸家评点《古文辞类纂》，用五色笔，手自誊写，并加批识，日尽数卷始已，虽溽暑不辍，案白而书亦成，风行遍海内。君曾以此书奇周沈观上海，系以诗云：“昔贤志后道，鸿文照荒裔。今人从遨乐，残民逞所耆。逐欲不知已，大乱驯以致。抱道守厥躬，嘉言君夙契。嫉恶甚狐兔，老眼侧鹰鸷。风尘奋一声，胡为久避地。方我勤校书，君请贻一帙。书成君挂冠，我亦振远志。屡过海上庐，炎风拂客袂。衡宇劳瞻望，舟车不敢憩。奔走今犹频，剑屦师谁誓。狂氛天地塞，沧桑忽已献。读书还静坐，醇醇愈有味。因文道乃见，愿勿恝忘世。缠裹聊寄将，宿诺寻寤寐。”又君有《答友》一律云：“陋巷欣逢长者车，撄情宠辱已蠲除。功名尘土空谈笑，意态风云自卷舒。万马无声秋塞月，一灯有味夜窗书。登坛旗鼓君休诧，依旧萧斋似隐居。”乃卸任陆军次长时作。“万马”一联，最为时流传诵。姚仲实云：“空明澄澈，吾家惜翁执笔，亦不过如此。”信然。又断句云：“细数疏星待檐月，微间清露下庭槐。”叔节极称之。君累谭及，亦颇自负。惜全稿未录示，今不能记忆矣。君又有鱼均四律。曾见沪报。其一云：“功名事业终何在，道德文章正有余。到眼古今皆好友，放怀宇宙即吾庐。烟云万态天争胜，风雨一楼人读书。待挽九河注洪水，忍看苍赤痛其鱼。”又断句云：“九天当路容豺虎，万卷埋头送蠹鱼。”君曾写寄，谓：“蠢鱼均实较虫鱼均为佳，然弟所自负者，则读书均也。”此与“万马”一联同一气概，君任边事，掾属名称，力求古雅。某老宿谓他人患读书少，君患读书多。亦可见君之为人矣。

一二八、君折节文士。并时耆宿，如柯凤荪、王晋卿、马通伯、林琴南、王志盒、朱仲我、姚仲实、叔节昆仲，胡绥之、吴北江辈，皆与君游，且交相引重，气类之雅，近世所稀。君于诸人中，与桐城姚叔节氏交期尤笃。叔节生日，君与畏庐招同通伯、仲我、实甫置酒净业湖，叔节有诗云：“挂壁良弓踅辍弯，十年厌草檄如山。吹箫自度江南曲，城北徐公不等闲。”君喜填词度曲，亦结习使然也。叔节避地天津，有《谢君惠奇旅赀》，句云：“世有英雄存老物，愿回日月照穷榈。”叔节病殁，君适过我神山寓庐。一夕入梦，君凌晨告我云：“叔节恐不起。”相与欷，已而讣至。君又云：某年丧其苏州姬人，时在闽督署中，亦有梦徵。精神感召，有如此哉。

一二九、海藏有《汉汪秋望图题句》云：“江哀汉怒此争流，断送愁人又暮秋。今日中原应失望，莫将泪眼更登楼。”盖为又铮作也。君于民国七年由武汉归，曾写一律寄余友臧间秋，中有句云：“美人颜色千丝发，大将功名万马蹄。”君颇自喜。碉秋曾以示余，其全稿与题，今均不复省忆。又《自衡阳归汉上》云：“湘波一碧太无情，不洗纷纷战血腥。欲过长沙吊贾谊，求贤谁复问苍生。”《汉上即席有和》云：“银烛高烧兀自红，别离已到目波中。要将儿女缠绵意，并入飞扬气更雄。”两诗亦皆同时之作，读之犹想见横槊赋诗意气也。

一三○、君之殁也，友人前溪氏为文哀之，颇致慨京师无人敢走哭者，实则余即凭棺萧寺之一人也。九州甫归，国门一诀，伤哉！余挽君数联，其一云：“交谊国人知，犹及京华留一诀；才名公论在，即言文艺亦千秋。”君之诗多可传，余所录者，特其百一。裒辑有责，且俟方来并告前溪，此为息壤。




一三一、君生平措置之最大者，莫过于收复外蒙一事。凡其规画经纬，州柯凤荪（绍忞）所为墓志铭，已详及之。且曰：“公去不逾时，俄人入寇陷库伦，而边事不可问矣。谁执国政，自弃燕云。误国之愆，讵逭清议？君虽誉谤满天下，然朔漠之绩，即质之忌者，亦无异词。千秋之慰，赖有此耳。”忍堪曩有《喜闻徐筹边使绥服库伦赋寄四首》可作诗史。录之：“师行枕席将登坛，绝幕王庭再设官。三受降域临突厥，一都护府控楼兰。藁街列邸招安切，金册加封礼数宽。马上《铙歌横吹曲》，归来笳鼓万人欢。”“是五单于百战场，汉天子亦丈人行。边门互市通罗刹，降表签名署法王。自昔骁腾称四部，（喀尔喀四部，清初以来雄据外蒙。）于今忠顺比三孃。（此次外蒙活佛归忱，有内助之力，故女佛亦加册封。）年来驼马无南牧，指顾山河返旧疆。”“中权谋略动如神，淮海维扬一俊人。校注十家胸有甲，（又铮刊《孙子十家注》。）立功万里胆包身。奚儿马军中乐，妇女燕支塞上春。不数天山三箭定，远追张（骞）傅（介）子与甘（延寿）陈（汤）。”“苍茫勒接居庸，四野穹庐不举烽。孝子顺孙皆汉籍，寸天尺地尽尧封。旃裘此日先归牧，冠盖乘春早劝农。（予别有书，主用汉戊巳校尉屯田饷军，诚绥边固围之良策。惜内争方急，无暇北顾也。）生聚十年兼教训，仲山甫鼎再铭功。”只庵亦有哭君诗。录其二律云：“世乱谋能定，心雄怨岂辞。此才天夺速，终古史传疑。断腕嗟留螫，歼良痛善骑。不随秋露尽，英气照当时。”“太息其戎痛，何曾在莒忘。久将身作荐，空感鬓成霜。熙妙留文藻，凄凉吊国殇。前踪虚结愿，不为惜垂堂。”忍堪、只庵皆君故人，闻笛山阳，正同此感。志盒有哭君长篇，仅记其首二句云：“绝代中兴将，生迟五十年。”不言哀，哀可知矣。君之孤审义为志盒女夫，能传家学。闻方检理遗著，计为《视昔轩文集》、《兜香阁诗集》、《碧梦宠词》数种。此亦志盒告余者。故人有子，又不禁开口而笑。

一三二、君于诗外尤工词，民九余于役上海，君曾以《题姚少师为中山王作山水卷子》、《金盏子》一阕见奇，并属就正朱彊邨，词云：“风雨龙飞，望蓟门烟树，九边雄阔。鹅鸭起军声，偏天道，民心老僧能说。那知画里功名，早虚空飘忽，休更问、金陵大功坊畔，柳花如雪。销歇。吊勋阀。揩倦眼，纵横王气竭。无人愿骑义马，难重逢，天生病虎侠骨。□□万里江山，只春风鶗鴂。朝寒峭、谁管细雨侵帘，燕子愁绝。”彊邨当代词宗，亦颇击赏，则君词之工可知。割爱未忍，辙并录之。

一三三、我义门王氏迁肥始祖真公，谱载原籍为浙江杭州府仁和县太平乡二十四都二图人。当有明太祖高皇帝兴吴元年仗义渡江，投充庐州府守御千户所军。洪武十三年，制改庐州卫，而公犹隶焉。洪武二十三年，以精力衰惫，取原籍至名义者代之，盖识时之士也，遂家于庐云云。然据族中累世父老递相传述，公晚岁仍他适，殁于何所，谱牒不载，已无可考。证以迁肥后祖茔图，其最初一冢标明为祖婆坟，次即二世祖玉公坟，则始祖之不卜葬于肥也可以断定。是茔距肥城南三里，位富陂塘西北，酉山卯向，不肖幼时侍先君及族中长老清明祭扫，恒指以相告，但识之不敢忘耳。厥后奔走南北，每过六桥三竺间，辙以不获滞留为恨。意所谓太平乡者，或尚不难寻考，容有支流余裔，文献可足徵也。乙丑春间，滇友王竹邨以擢任教长留京，偶饮市楼纵谈，竹邨曰：“久欲一游庐州未果，庐州之王，同姓而不宗者有几，君能言之乎？”余曰：“天下王姓不宗者夥矣，吾肥何独不然。”遂严诘见询之故。君曰：“余始祖真公，乃明初由卢州以军务赴滇者，余故一欲访之，冀有所遇也。”余乃起立拱手而言曰：“今日之会，傥非始祖有灵，不克有此。”遂以旧所蓄疑者一一告之，两人都大欢乐。竹邨曰：“依《滇志》所载，我始祖真公似因镇抚永昌土民为乱，殁于国事。其后子孙转徙播迁，遂失典故。”故自始祖至竹邨为若干传，竹邨不能答也。余曰：“自迁肥始，下逮余身，则十六传也。肥之谱尚可考，惟始祖何往，殁于何地，谱之阙文。今何幸一释此疑团乎！”始祖以军功起家，转战南北，抵滇后殆别有室，绵延迄今，逾五百年。两地子孙，一旦聚首，殆亦族姓之佳话乎。竹邨名九龄，别号梦菊，少余数岁，余以宗弟呼之。曩曾留学日本，精研内典，专攻密宗。辛壬之间，佐吾友唐萁赓（继尧）奔走国事。余耳其名甚久，未识面也。甲子秋竹邨持蓂赓介绍书，自滇抵津，一谈遂成莫逆，乃有后此之遇合，宁非天乎！余友章孤桐、孙孟戟素与竹邨稔，恒于余前为竹邨延誉。孤桐尝曰：“滇之人才，若论学术品格，竹邨自当首屈一指。”后余与竹邨过从渐密，益信孤桐之不我欺。竹邨不喜为诗，去年以书抵湘蘅，因以示余，附有极长诗笺。余狂喜读之，视为得未曾有。兹以重竹邨故，一破向例，全篇录入，以实余诗话，竹邨阅之当一哂也。题为《丙寅中秋前五日，自匡庐返，旋登普陀洛伽山。曹湘蘅自都中抄寄逸塘宗兄东游诗十章并正道居诗，依均学和，仍得十章，即乞同政》，其一：“游踪先后入蓬莱，更到南溟望眼开。大笑王乔是仙子，经年泛海未归来。”其二：“非轻周孔厌嚣哗，（嵇康语）。策杖孤游兴倍赊。登罢匡庐渡南海，香云吹送一天花。（宿法雨寺）。”其三：“秋风昆海忆尊鲈，欲整归装负负呼。西望乡云潜下泪，高邱矮屋已如涂。”其四：“烽火惊余叩普门，（游匡山，因武汉战起返申）。大悲无语泪犹痕。私心尚祷天河静，欲洗尘氛清六根。”其五：“偏安江左溯先泽，定鼎天南话亦佳。昭穆何时应立庙，淮南酌水荐清斋。（始祖真公随黔国公征滇定永昌，官都指挥。载《云南通志》。）”其六：“风流文采量休休，为障庾尘且息游。待到重阳能会否，相期黄菊共簪头。”（此归拟作京津之游，不识能如此愿否。）其七：（以下四章，同怀正道居主也。）“杀运经秋悲大千，愿回云雨润金莲，如棋世乱观犹掌，痛下针砭颂两篇。”其八：“桃李春风花满千，秋来犹自爱周莲。可怜露冷荷香晚，留得高歌茂叔篇。”其九：“买酒中山醉日千，荆州见许说青莲。为余鼠雀饥相待，聊复归吟内感篇。”其十：“道<立少>难言费五千，香光宝网络金莲。仙心佛口浑无已，珍重劫余砭世篇。”余得诗后，旋和数首，人事卒卒，未及写出。今尚记其一云：“山重水复路三千，异办原来托一莲。何日圣湖同访胜，表章祖德纪新篇。”此诗俚甚，原不足存。始祖迁庐已久，移滇后，子孙更不省原籍故事，故余诗及之。数月前，竹阝自滇屡有书来，北游之议，尚未中辍，但西湖访胜，此愿良未知何日偿耳。移滇一支，数百年间，虽无显宦，累代书香，廪贡不绝，与居皖庐者殆无异，亦竹邨所云。

一三四、余《东游杂诗》第十章云：“低首空王隘大千，还期火宅涌金莲。定回棋罢闲拈韵，砭世吟成又几篇。”乃奉怀正道居主者。旋得和云：“谔谔超群胜万千，诗中有画抗青莲。环瀛历罢观沧海，闲玩《南华》内外篇。”余时适搜罗《庄子》各家笺注，从事研讨，故有此语。以上二诗，乃竹邨和作之张本也，特附录之。

一三五、金和，字弓叔，号亚匏，江苏上元人，余友金君仍（珠还）之尊公也，著有《秋蟪吟馆诗集》。金陵沦丧，君举家陷贼中，备历危苦，故所为诗皆沈痛惨淡，有少陵《同谷》之遗。集中多长篇纪事，亦可当咸同间诗史读也。君旧咏始皂，有句云：“功罪一家都是火，益焚山泽政焚书。”独具只眼，为人传诵。余谓焚书功罪，亦未易言，处士横议，杂家争鸣，尽信书则不如无书。子舆氏已有深喟。末流之弊，宁免于焚。郑板桥氏以秦王焚书与孔子删（书）并举，删（书）断自唐虞，删（诗）仅存三百。被删之书，与焚何异？余少时有句云：“稷下群言孰折衷，祖龙一炬烛天红。焚书若果论功罪，也值删书一半功。”语虽翻案，事有足徵，又不仅为始皇解嘲也。

一三六、“夜半桥边呼孺子，人间犹有未烧书。”此昔贤咏史句也。曩有人谓始皇只焚民间书，盖犹诸侯恶其害己，而皆去其籍之意。实则当时以吏为师，官书仍存。故“六经”诸子”，讫未随一炬以俱烬。其说甚辩，似见赵瓯北《廿二史劄记》中。姑举事例，伏郑传经，叔孙制礼，烧而未尽，已可证明。即酂侯入关所收之图籍，固赫然官物也。项羽入咸阳，大火三日，书之沦劫独惨。杜牧之“楚人一炬，可怜焦土”之言，宁仅为阿房宫咏哉！今人不罪项羽而罪秦皇，下流之归抑又何说。漠武帝罢黜百家，独尊孔氏，学术专制之毒，其结果烈于焚书。三千年来，文化消长，此为关键。郑渔仲云：“秦人燔经而经存，汉人尊经而经绝。”盖慨乎其言矣。

一三七、放翁绝诗：“斜阳古柳赵家庄，负鼓盲翁正作场。死后是非谁管得，满村听说蔡中郎。”达语亦巂语也。近见钱塘瞿存斋（佑）所著之《归田诗话》中，载刘后村（克庄）绝句数首，其一与放翁同三句，首句则作“黄童白叟彳生来忙”。两公均时代相接，以年辈论，放翁较早。事有偶合，或此类耶。又《山谷集》中绝句云：“草色青青柳色黄，桃花零落杏花香。春风不解吹愁去，春日偏能惹恨长。”此与唐人贾至诗亦同。特贾之原诗第二句作“桃花历乱李花香”，第三句作“东风不为吹愁去”，字面小异，事见《诚斋诗话》。流传已久，不妨并存。必欲刻舟求剑，殊为无取。

一三八、闽中多诗人。陈徵宇（懋鼎）为弢庵先生之犹子，与余共事议会，简静持大体，侪辈重之。庚申以后，薄游海滨，有《杂诗八首》，盖辛酉十一月作也：“卢橘熟时吾北来，淞园又及早梅开。从今便欲勤勤数，物我相寻可几回。”“虚楼一榻得居停，锁骨仙人眼解青。共有心头干莫利，夜分光动斗牛星。”“广长舌是浙潮音，节度开门抱苦心。稍喜楚材李山甫，笔端犹直魄台金。”楚材盖指同年李希愚君，时方佐浙帅幕也。“说礼敦诗天不废，惜哉一首《衡州谣》。著书自是壁中事，阔剑长枪谁与骄。”此首盖谓又铮也。“苍然树石出周垣，独客徘徊感过门。未许亡人抛故国，太平湖与哈同园。”“闽士无双林晚翠，史家将谓是伾文。山阳故侣何人间，歼露园中哭女坟。”“通艺曾居万变先，孑遗犹数特科贤。故人久袖开山手，每度相逢也惘然。”“此来不谒海藏楼，为恐京尘污一邱。唤得淞滨作人海，鱼虾扰扰信同流。”各诗皆有故事，读者类能辨之，不赘注也。“苍然”一首，回肠荡气，如不胜情。他人读之，且增“停云”之感，况仆也哉。

一三九、徵宇又有《杭州杂诗》八首云：“营门归马踏长衢，坐对烟波想故都。山水有灵吾岂诳，此来端不为西湖。”“绾毂东南唱止戈，一家杭沪免谁何。湖滨逆旅持名籍，记得诸侯客子多。”“酒盏当栏携妓客，蓑衣冲雨采专舟。寒烟荒梗成今度，夏景忽忽不肯留。”“双桨夷犹恋夕晖，寻人不遇不空归。湖游半日仍粗了，只见山兜上翠微。”“林墓梅花开未开，孤山须是厌尘埃。平湖秋月偏相近，昏黑循堤独到来。”“十八年前湖上夜，行宫门外月如霜。我生只此泛舟役，说与故人应断肠。”“精忠恨不国威扬，保障长思捍海塘。千载浙人还浙土，岳王恐合让钱王。”“潮弩方湔百越羞，瓯闽地尽古扬州。相从漫有江湖意，野鹤闲云愧贯休。”“绾毂”一首，为浙帅作者。时越中方倡自主，四方辐辏，洵盛极一时也。

一四○、北戴河海滨，为东亚北部逭暑胜地。余以己未秋初来游，其时于役沪上，未及信宿。甲子以后，每岁必至，野服徜徉，秋尽始返。闲中风月，消受独多，亦近年差为适意之事。余甲子夏得句云：“年来髀肉生如许，赁得邨驴当马骑。”颇为一时传诵。郑海藏有寄答余诗三首，甚佳。录之：“读书不乐更论兵，广武区区易得名。谁见龙川新句就，却将经济叹生平。”“虎掷龙摅九州，英雄谁肯死前休。功名无与夷齐事。薇蕨空山又一秋。”“振衣千仞气堂堂，濯足扶桑意岂狂。今日望公应却步，只堪居士号清凉。”按：韩蕲王晚年自号清凉居士，海藏盖隐切骑驴故事也。余《寄怀海藏》诗云：“濠堂鸥榭渺前尘，摇落江山几凤麟。善饭挽强浑易事，最难养气尚如新。”“国门重入十三年，辛苦孤臣拜杜鹃。底事推枰仍袖手，蛾眉谣咏古今怜。”“骏骨千金世岂知，看天忍泪又移时。神州来日方多事，出岫闲云未是迟。”“看罢繁樱已倦游，闲身更为海鸥留。年来诗思颓唐甚，那有雄心到九州。”皆在海滨作者，并录于此。

一四一、武进管洛声，有《海滨志略》之辑，余实促其印行。且以余倡另选《海滨集》之议，故凡唱和诸作不专属海滨风景者从删。近由友人先后钞送诗料，真有美不胜收之感。辑为专集，请俟异日。余卸皖事后，即携家居莲峰山下，劳苦之余，骤亲水石，如兽出槛鸟脱笼，乐乃无艺。镶蘅远道见访，有柬余一诗云：“兼程赴宿约，有如鹰脱鞲。莲峰近在眼，排闼争相投。主人甫罢镇，心旷神逾遒。从知八骗贵，末抵一壑优。严松送寒籁，邨酒供新篱。悠然生意满，都付奚囊收。”“八绉”“一壑”得味各殊，非鸥盟中人不能道其只字也。

一四二、超观有愿夏庐，亦在莲峰之麓。甲子岁，君与余唱训至夥，诗筒往复无虚日。均已实《海滨集》中。余最爱其话旧见赠句云：“中原无主空扪虱，巨翮摩天且养翎。”又《杂诗四首》云：“莲峰郁郁海苍苍，十里楼台尽启窗。销却炎或浑琐事，一丸曾此树金汤。”（日俄、直奉两战均在此设防。）“褴外清凉若可招，甘陵山下雨潇潇。十年空醒幽燕梦，何似支头听暮潮。”“金沙滩口掉轻舟，绕遍长堤出苇洲。更此蓟门山色壮，海云一抹出齐州。”“亭午波湉海树低，儿童泼浪钓鱼矶。平生历尽风涛险，却卧沙头看水嬉。”吐属清新，是不食人间烟火者。

一四三、顾子朋（云），一号石公，江宁上元人。海藏诗所谓“江东顾五”者也。所居在盏山下，榜曰深树读书堂。海藏题诗最多，并为题联云：“门有五柳树，书成一家言。”可以想见风概。君与海藏论诗最契，有《赠苏宠即题其小影》一绝云：“谳诗几辈囚孟郊，若法司议独弗挠。平反野史亭畔狱，复古直许侪谢陶。”皆纪海藏论诗语也。石遗尝谓海藏诗为石公作者皆工，兹就石公诗与海藏有连者录之，以见两君交期，且以实石遗之言。《雨中喜苏戡枉过，留宿山居，即事有作》云：“幢幢陆海中，闲者惟二人。一处盏山麓，一栖淮水滨。笑言阻索居，风雨愁萧晨。岂期驾倏命，仍此物外亲。浓阴缛几席，佳酿清心神。延赏极非想，放论弥无垠。斯世非我世，（苏戡语）。群伦当谁伦。尊前黄虞邈，潭上烟波新。永夕理啸咏，奇怀敛轮囷。短檠掀奚童，高枕鼾嘉宾。言念过从日，何必非隐沦。”君为薛慰农先生高足，选荆溪教谕不赴，所著有《盏山诗录》。集中与时贤唱训甚夥，桐庐袁爽秋、通州张季直、金坛冯梦华，及同乡江潜之（云龙），张楚宝（士珩），皆其吟侣也。

一四四、石公殁后，海藏哭之甚哀，诗云：“自意死穷边，不复能见子。归来谁与归，得我子所喜。南行暂展墓，海上聊徙倚。一欢谓可必，何用书累纸。岂知有兹事，舍我遽为鬼。投袂欲相追，失望对逝水。眼前尽成萝，万世不可埃。”又：“持谓绝不同，意气极相得。每见不能去，欢笑辙竟夕。西州门前路，尔我留行迹。相送至数里，独返犹恻恻。小桥分手处，驴背斜阳色。千秋万岁后，于此滞魂魄。为君诗常好，世论实不易。梦中还残锦，才尽空白惜”。读之令人增气类之感，至诗之微妙，固不待言。且“为君诗常好”之句，固已自道矣。

一四五、昌黎三上宰相书，人或议其求进太过。实则世有高才，而当路不知，必迫其以书自媒，亦执政之耻也。兴化郑板桥（燮），读昌黎《上宰相书》，因呈执政云：“常怪昌黎命世雄，功名之际太匆匆。也应不肯他途进，惟有修书谒相公。”此诗立论最公，亦自见身分矣。宋吕许公当国，一日有张球献诗云：“近日厨中乏短供，孩儿啼哭饭箩空。母因低语告儿道，爷有新书谒相公。”公以俸钱百缗遗之，事见《青琐集》。又唐诗僧皎然投知己云：“若为令忆洞庭春，上有闲云可隐身。无限白云山要买，不知山价出何人。”此与张诗同一语妙。

一四六、诗以讽谕为工，香山尚已，前贤诗中尤多名作。然亦有以谐谑出之者。唐宿卫裴略试判落第，谒仆射温彦博披诉。略素以善谐谑称，彦博指厅前屏墙令赋诗，略应声曰：“高下八九尺，东西六七步。突兀当厅坐，几许避贤路。”彦博曰：“此语似伤博。”略曰：“即扳公筋，何止伤膊。”以“博”“膊”同音也，彦博卒与之官。此一事也。李清臣，宋北都人。方束发，词句惊人。一日薄游郑州，时韩公为帅，因往见其至大祝。吏报曰：“大祝方寝。”遂求笔为一绝，书于刺，授其吏曰：“大祝觉则投之。”诗云：“公子乘闲卧彩厨，白衣老吏慢寒儒。不知梦见周公否，曾说当年吐握无。”韩公见其诗曰：“吾知此人久矣。”竟以女妻之，此又一事也。

一四七、偶阅《温公诗话》，载大名进土耿倦芝诗一联云：“浅水短芜调马地，澹云微雨养花天。”甚佳。忆往年读樊山诗，亦有“芳草五城盘马地，绿蓑三海打鱼人”之句，可与耿句颉顽。“打鱼”句颇有微讽。合肥柄政，不居三海，并严网罟之禁，惩前失也。

一四八、余居东日，有《赋柞原古樟》一绝，宝融乃以易实甫、陈仁先两君咏樟诗写寄。易诗旧曾厉目，诚为《哭盒集》中得意之作。陈诗工力亦不在实甫下，特所咏为杭州法相寺之樟耳。易诗题为《万杉寺五爪樟歌》：“万杉化去无一杉，惟有寺前老樟在。樟分五体其一本，身历百龄更千载。旁达涧壑根已深，直干云霄气不馁。云垂太阴逗雷霆，风翻白日动光彩。危柯半入烟冥冥，细叶还铺雪皑皑。化人奇伟丈六身，猛上雄健尺八腰。全张数爪鳞之而，俯视众木形傀儡。古来贤豪谁抚摩，其人已死不相待。惟有五老之奇峰，共对青天无倦怠。虽言乾坤要支柱，未免得罪庸与猥。下穿已愁伤富媪，上孥又恐妨真宰。独立无友大哉警，众人皆忌甚矣殆。自恃刀斧莫能入，皮骨有类披铁铛。大才讵肯腐山林。神物犹思避俎醢。吾间豫章生七年，便可与龙斗沧海。何况此树世希有，寿过凡樟逾百倍。愿为楼船击西夷，知君九死终不悔。”按：此诗说者谓实甫借题誉张文襄，或亦近于附会，然其气魄之大，结构之精，则真一时无两矣。文襄评云：“雄伟恣肆，如张颠以头濡墨狂叫作得意草书，真世间奇作也。”以诗境论，惟昌黎有之耳。陈诗题为《法相寺中老樟一株，双干皆大十围，其本殆不可量，散原老人属同赋之》：“法相寺中长耳僧，早空诸相藏锋棱。一期永明偶饶舌，结跏俄顷惊肤冰。应身历劫住山寺，定光一线燃宠监。我寻春茶素来止，但赏修竹青层层。忽逢大身仰突兀，老樟分干双龙腾。亘如天柱伸两戒，矫如云翼张孤鹏。神物不敢臆年代，但识倒挂千岁藤。山僧筑合度长夏，片枝所覆苍云崩。四时风雨扫落叶，老僧偃搂阶难升。散原老人诧一见，平生奇观嗟未曾。匡庐五爪震寰宇，对此只落声间乘。游世无问亦有待，发幽奇句精灵凭。高吟千里起钟阜，伫听夜半霜钟膺。”以诗境论，实甫雄肆，仁先婉约，可谓异曲同上。

一四九、陈散原集中亦有《法相寺古樟》五古，盖与仁先、恪士同时作也。诗云：“压梦湖上山，晨望理筇策。步寻飞鹭旁，家儿跳俱出。（谓仁先家二稚子从游。）径转矮树重，穿影霏烟隙。佛场据严腹，入憩静楼壁。垂阴合景光，茗坐寒翠滴。侧睨老樟怪，挺干作劲敌。雄龙角嶷嶷，何年坼霹雳。飞将两猿臂，射胡有余力。疑灌菩萨泉，漫比精忠柏。天留表灵山，依汝如古德。钟声风叶翻，不壤斜阳色。”并录于此，海内咏樟诗，要以此为大观矣。

一五○、三绝之称，始自郑虔。考《唐书枕文志》，郑虔，天宝初为协律郎中。明皇爱其才，置广文馆，以虔为博士。虔善图山水，常苦无纸。时慈恩寺贮柿叶数屋，遂日取叶肄书，岁久殆遍，常自写其诗并画以献。帝大署其尾曰：“郑虔三绝。”盖谓诗书画三者均臻绝诣也。后世沿用，咸本于此。但亦有隶事各别者。唐文宗太和中，诏以李白歌诗、张旭草书、裴剑舞为三绝，命翰林学士为之赞。又僖宗广元明年，车驾幸蜀，诏曰：“行在三绝，右散骑常侍李潼，有曾闵之行；职方郎中孙樵，有扬马之文；前进土司空图，有巢许之风。列在册书，以彰有唐中兴之德”云云。是又一三绝佳话也。王渔洋云：“唐代留意风雅如此，谈之芬人齿颊。降及近代，韵事日稀，而世变亦日亟矣。”余生也晚，乡中名宿，多不获见。忆自儿时，先君恒喜以前辈暨并时诸贤行诣及诗文谆谆韶勖，耳熟能详，往来心目，迄今耿耿。其尚能追忆者，有如卢泮溪、赵响泉云池父子，王二石、黄拙翁、徐毅甫、朱默存诸老，及野亭先叔祖、井生先伯。其为余所逮见者，则有沈石坪、宣薇墀、周筱峰、阚凤池、黄季绳、蔡霞士、王五峰、郭健斋、王俊生、趟秀臣、朱盖臣、范莲洲慕洲昆仲、蔡云倦、徐鹤倦诸老，赵文卿、刘地山两姻丈，暨罕斋叔祖、盖臣先伯。就中石坪善书，五峰善诗，俊生精拳术，各以所长，授徒乡里，成就颇众。余常推为肥上三绝，曾有诗识之云：“俊生拳术实堪师，寂寂衡门世不知。欲并二难称三绝，石坪书法五峰诗。”俊生以文人精拳术，安贫乐道，有古隐君子之风。今诸老均下世已久，里中后生小子，或亦有不能举姓字者。表彰乡贤，何敢辞责。其以后生拳术比于王诗沈书，犹裴剑舞之例也。余十年以来，辙思续修吾肥县志，藉徵文献，惜桷具事例，未竟罗。今尚存访稿盈箧，回首趋庭，但有愧怍。

一五一、友人闵葆之（尔昌），有《五续疑年录》之辑，曾以相贶。披阅一周，见列有沈石坪丈，差慰人意。近偶阅南通张季子《诗录》，有王五丈自金肥寄诗见怀依韵奉答一律云：“淝上巍然老辈存，书来旧梦一重温。尽收海气归诗卷，遥想霜髯照酒尊。原信何人犹好客，应刘无地为招魂。（谓吴武壮、朱曼君）。苍凉久已抛簪绂，落日风烟况尔昏。”五峰丈原号谦斋，晚年自号五峰老人，所著有《遗园诗草》。仁和谭复堂（廷献），曾宰吾邑，选君诗与同邑徐西叔（予苓）、戴子瑞（家麟）所作，为合肥三家诗，戴有《劫余轩诗余》。徐初字毅甫，一字南阳，晚年自号龙泉老牧，有《敦艮吉斋诗文存》，皆可传也。马通伯《抱润轩集》中，有龙泉老牧、沈石翁两传，甚佳。

一五二、黄冈杜于皇《咏苏子瞻》云：“堂堂复堂堂，子瞻出峨眉。幼读《范滂传》，晚和渊明诗。”吾乡龚端毅，每诵此诗，以为二十字说出东坡一生。按东坡和陶各诗，皆在谪惠州时所作。山谷在黔南闻之作偈曰：“子瞻谪海南，时宰欲杀之。饱吃惠州饭，细和渊明诗。彭泽千载人，东坡百世士。出处虽不同，气味乃相似。”上四句当即于皇所自脱胎也。又坡老在岭海间，最喜读陶渊明诗、柳子厚集，谓之南迁二友。子厚当日被谪，遭际亦与坡同。坡尝语柳州诗在彭泽之下韦苏州之上，亦的论也。

一五三、武进黄仲则（景仁）《两当轩诗集》，海内传诵久矣。君官止丞悴，憔悴以终，颇与江弢叔相同。集中如《绮怀》云：“茫茫来日愁如海，寄语义和快著鞭。”《都门秋思》云：“全家都在风声里，九月衣裳未翦裁。”皆古之伤心人语。洪稚存《北江诗话》，称君诗如“咽露秋虫，舞风病鹤”，信然。镇洋毕秋帆中丞，初不识仲则，见《都门秋思》诗，谓值千金，姑先奇五百金，速其西游。好事惜才，亦佳话也。事见陆祁生（继辂）《春芹录》。祁生博学，曾为吾庐学官者。

一五四、汤山温泉，旧有行宫，今则已为都下息游地矣。《日下旧闻孜》只载清代御制各诗，士夫题咏极少。地属禁垣，游侣不到，一也；僻在京西，轮蹄艰远，二也。《尧山堂外纪》载武宗幸蓟之汤泉，宫女王氏随行，题诗赐之云：“沧海隆冬也异常，小池何自暖如汤。溶溶一派流今古，不为人间洗冷肠。”是汤山温泉，在明代已属宸游禁地矣。

一五五、石湖、诚斋，均为南宋大家。二公乐志田园，寄情闲适，人品既高，兼饶雅致，诗以人重，理有固然。诚斋诗，李越缦谓其“粗硬油滑，满纸村气，似《击壤》而乏理语，似江湖而乏秀语”。余颇疑其讥诃太过。今观《浩然斋雅谈》，亦云：“诗家谓诚斋失之好奇，伤正气。”是在宋时亦有微词矣。诚斋之《闲居初夏午睡起二绝》之一云：“梅子流酸溅齿牙，芭蕉分绿上窗纱。日长睡起无情思，闲看儿童捉柳花。”草窗谓其极有思致。诚斋亦自语人曰：“工夫只在一‘捉’字上。”此诗委巷小儿多能传诵。余尤喜其第二绝云：“松阴一架半弓苔，偶欲观书又懒开。戏掬清泉洒蕉叶，儿童误认雨声来。”又可云工夫只在一“误”字上也。石湖与诚斋，互相引重，诗境间亦相同。《夏日田园衤集兴十二绝》之一云：“梅子金黄杏子肥，麦花雪白菜花稀。日长篱落无人过，惟有蜻蜒蛱蝶飞。”置之杨集，几不能辨。

一五六、越缦论诗，谓“石湖律诗，亦苦槎牙拗涩，堕南宋习气，然尚有雅音。五七古亦多率尔，而大体老到，不失正轨。”虽不无微词，然较之评诚斋者，已迥判轩轾矣。余谓石湖尚有雅音，诚斋不无村气。越缦此论，虽涉恶谑，亦似定评。读二公集者，自能辨之，不烦余为左右袒也。石湖有《题钓台》一绝云：“山林朝市两尘埃，邂逅人生有往来。各向此心安处住，钓台无意压云台。”（自注：台上题诗甚多，其最脍炙者曰：‘世祖功臣二十八，云台争似钓台高。’）论史平允，适惬我心。近正道居主读钓台诗，亦有句云：“光武际中兴，子陵托高蹈。台在主千易，何取空名盗。”高挹群言，皆未经人道过者。

一五七、石湖又有《园林》一律云：“园林随分有清凉，走遍人间梦几场。铁硬磨成双鬓雪，桑弧射得一绳床。光阴画纸为棋局，事业看题检药囊。受用切身如此尔，莫于身外更乾忙。”“乾忙”二字，本南中习用语，以之入诗，亦可喜也。

一五八、偶阅周草窗《浩然斋雅谈》，称范致能《嘲蚊诗》云：“沈酣尻益高，饱暖腹渐急。晶晶紫蟹眼，滴滴红饭粒。”以为体物毕肖。余按《石湖集》中《咏蚊》，盖凡数见，《次均温伯苦蚊》云：“白鸟营营夜苦饥，不堪薰燎出窗扉。小虫与我同忧患，口腹驱来敢倦飞。”又《次均蚤蚊》中句云：“羽虫么么塞区寰，造化胡为弗疾顽。但愿江湖无白鸟，何须金鼎铸神奸。”又《睡觉》断句云：“心兵休为一蚊动，句法却从孤雁来。”皆妙有寄托，不仅体物之工已喜。余意咏蚊诗重在寄托，孟东野之“愿为天下厨，一使夜景清”，赵云崧（翼）之“一蚊便扰人终夕，宵小原来不在多”，皆海内传诵之作。原诗见先君子所编《养正诗选》，不具录矣。

一五九、范文正（仲淹），少时求为秦州西溪监盐，其志欲吞西夏，知用兵利病。廨舍多蚊蚋，文正戏题其壁曰：“饱去樱桃重，饥来柳絮轻。但知离此去，不要问前程。”宋释惠洪《冷斋夜话》谓“其语虽戏笑，而岂弟浑厚之气逼人，况其大者乎。”此亦咏蚊诗之饶有寄托者。

一六○、蝇与蚊蚋皆扰人者，而蝇之有妨卫生尤甚。陆放翁诗云：“十月江南未拥炉，痴蝇扰扰莫嫌渠。细看岂是坚牢物，付与清霜为扫除。”是但恶其扰人也。至邹志完（浩）《秋蝇诗》有句云：“况如一箪贫，未能万钱欢。园蔬荐脱粟，杯盘殊灭裂。双筋才欲拈，咀嚼遭尔餮。适从何处来，食饮污修洁。使我味不甘，欲咽还复噎。”则直言其妨害卫生矣。今西人驱蝇之厉，甚后逐蚊，其以此哉。

一六一、昔贤诗最多者，首推白陆。朱竹坨摘放翁集中雷同句，多至四十余联，洵属多之为累，然要无害其为大家也。放翁卒年八十余，“六十年间万首诗。”后又增四千余首。与放翁同时之杨诚斋，亦积诗至二万余首，均能以多为贵者。近人存诗之多，似无逾袁爽秋、樊樊山二公。樊山天假大年，吟尤力，他日或当突过白陆矣。

一六二、王渔洋《香祖笔记》载，在京师有诗云：“凌晨出西郭，招提过微雨。日出不逢人，满院风钤语。”自谓一时兴到之作。其地即今之天宁寺也。近阅《越缦堂日记》，有《欹枕》一绝云：“纱窗小拓翠深深，一院无人尽绿阴。欹枕不闻朝事到，胜他巢许卧山林。”自注：“今日欹枕，见窗外绿阴满院，鸟啼人寂，略无一事。”亦冗官之清福也。诗亦风神澹秀，抗手渔洋，故并录之。

一六三、海藏官宁鄂最久。在宁时起濠堂，地在绵侠营。水木明瑟，可眺锺山。在鄂则于汉上起盟鸥榭，君口占诗云：“风从金口来，入我盟鸥榭。欲寻半日闲，卧看斜阳下。”贤者所至，动留胜迹，要皆藉诗歌以传。君自龙州罢镇后，则就沪筑海藏楼，即今之南洋路寓宅也。有《戊申过侠营故居》诗云：“此地沉吟梦几，最难消遣是斜阳。濠堂已逐荒烟散，却认锺山作故乡。”又《题吴监泉监园图》云：“我去复来如燕子，濠堂无处寻巢痕。喜君久为此园主，收拾世事归诗篇。岂知兴亡一弹指。故国安在园空存。”三宿之恋，情见乎词矣。君沪寓极精雅，松竹之外，兼植樱花。周梅泉（达）赠诗云：“射虎屠鲸愿已乖，一楼天与巧安排。何缘占得南洋路，千载争墩到简斋。（自注：陈简齐集：‘奇甫先至湘阴，书来戎由禄唐路。而仆以他故，由南洋路来，夹道皆松，如行青罗步障中。’今海藏楼亦在南洋路，驰道交荫，春夏之艾亦如行步障中。古今巧合如此。”）梅泉与君楼居相望，过从极切。有《移柝日本茶屋以赠海藏楼诗》，以纪之云：“遮头一把茅，竹窗以纸。客来脱屦登，敷座如凭几。自我此屋成，渐喜识茶理。夜锾耿相依，听雨若蓬底。今年花竹长。蒙密上阶。南严塞户牖，屏蔽失其美。岂谓山可移，将勿室可徙。久奥忽得旷，引目一失喜。稍稍平丸砾，续续引清Г。两足黾鱼生，乐此水中。华严无实相，起灭现弹指。妄念衤集爱憎，幻觉吾亦耻。空桑岂无情，缘尽去便休。楚弓泯得失，但愿佳处留。浮生孰根蒂，住屋如牵舟。云何负而趋，夜半驾力遒。藏壑虑不固，藏海计或周。阶前托盈尺，岂日徇道谋。落落数株松，郁郁百尺楼。兹屋虱其间，蚁垤侪山邱。使君昔有居，门对江汉流。旧燕移巢痕，楚尾今吴头。蘧庐虽云隘，万象资冥搜。”君得此屋，复构盟鸥榭，亦纪以诗云：“麴町山下旧诗人，辟世真成老海滨。高枕可堪寻断梦，小窗谁与话前尘。风潇雨晦凄惶地，酒尽花残寂寞春。此际牵船还著岸，多情公瑾鬼东。”“待与何人话武昌，吞声饮泪更回肠。论诗知己存黄土，读史微词本素王。心事百年留蠹简，风云万变见沧桑。啼鸥只在闲鸥侧，口血齐盟那便亡。”麴鸥馆者，君为日本领事时所居，其集中所谓“谁念诗人最消瘦，麴町馆里送归鸿”者是也。君又有《酬石遗题盟鸥榭诗》云：“鸥榭三陈隔江居，石遗士可及善余。士可健游善余病，石遗时时犹我俱。当年武汉不忍道，朋友变幻谁吾徒。寒盟于鸥复何责，我老久化为鹧鹧。更营此榭旁松石，江神窃笑将挪榆。与君席地寻旧梦，自翊双鸟殊未孤。伤心黄鹤去不返，但见举世腾群狙。南皮残客今有几，宁处沟壑非泥涂”。石遗之作必佳，惜犹未见，当续求之。

一六四、梅泉，吾皖建德人，一字美权，玉山丈之冢孙。所著有《今觉盒诗存》，海藏、石遗诸老，均极称之。君言诗服膺钱箨石、江弢叔，其自为笔意亦雅近海藏。吾乡耆旧，日即凋落，君盛年显学，骖靳时彦，又习从东南诸老游，充其所至，固应绝尘而奔矣。《伏堂》者，弢叔所著，海藏极表彰之。余曩为诗话，亦助之张目者。梅泉题陈叔通所藏江弢叔手书诗卷云：“诗文遭乱例穷蹇，善作苦语凄心脾。中兴开山几钜手，巢经秋蟪胥伦魁。伏幽潜晚始出，异军突起张偏师。并时熊盛亦健者，敛手藉推昌黎。”按熊字苏林，名其光，江苏青浦人。盛字艮山，名树基，弢叔同郡元和人。二君旨天挺异才，目空一世，于弢叔诗均折节见推。事见弢叔集中自序，因并著之。

一六五、自星球之学大明，于是黄姑河桥之说，徒其笑噱。然七夕乞巧，则闺中儿女，固仍以为佳节也。日本亦极重视此节，以易历故，改为八月七日，万家灯火，门前杂陈百戏，犹有唐风。此余居东时目击者。余所见七夕诗，以宋胡仔为最佳，诗云：“乞巧筵开玉露秋，一钩凉月挂西楼。人间百巧方无赖，寄语天孙好罢休。”曾辑入《养正诗选》中。近海藏录示本{共电}七夕诗云：“轻河如练月如舟，花满人间七巧楼。野老家风依旧拙，蒲团又度一年秋。”木{共电}，元之诗僧。遗山作序，盛称其七夕之作，颇为当时传诵。诗似从胡诗脱胎，然用意遣词，更新颖矣。

一六六、武进管缄若先生（世铭），文章风节，为一时重。所著有《韫山堂诗文集》。君少时读史，慕汲黯朱云之为人。官京朝日，不阿权贵，时相亦严惮之。生平尤耻标榜声气，寓江灯日，客有劝谒袁简斋者，诗以谢之云：“耆旧风流属此翁，一时月旦擅江东。寸心自与康成异，不肯轻身事马融。”毕秋帆尚书抚陕时，雅好延纳，四方士多归之，洪北江程鱼门诸人，其最著也。君客关中日，毕致千金聘不往。集中有《遥别山中丞诗》云：“慕府招延东阁宾，扫门怀刺日逡巡。要知玉貌风尘外，原有横鞭迳过人。”即此可以见君之所守矣。

一六七、君有论诗二则，最惬鄙意，附录于下。一云：“王阮亭（士祯）文潞公诗：‘天遣不同韩富没，姓名留冠党人碑。’沈宗伯（确士）以潞公名列司马光之次，易‘冠’为‘重’。崔华（不雕）‘丹枫江冷人初去，黄叶声多酒不辞’，极为渔洋激赏，所谓‘神韵天然，不可凑泊，也。沈病其合掌，易‘丹枫’为‘白苹’。遂使昔贤名句，索索无生气矣。”又云：“近日北方诗人多宗蒲城屈徵君（悔翁），南方诗人多宗长洲沈宗伯（确士）。屈豪而俚，沈谨而庸。施朱王宋之风于兹邈矣。”按悔翁以布衣荐博学鸿词，傲岸自喜，出必高杖，四童扶持。在京师见客南面坐，公侯学诗者，入拜床下。专改削少陵，訾诋太白以自夸身分。耳食者奉若神明，山左颜懋伦心不平，独往求见，坐定即问曰：“足下诗有《书中乾蝴蝶二十首》，此委巷小家子题目，李杜集中，可曾有否？”屈默然惭，人以为快事。见《随园诗话》。随园亦于屈之论诗有微词也。沈归愚《别裁集》仅录屈《王母庙》一首云：“秦地山河留落日，汉家宫阙见孤灯。如今应是蟠桃熟，寂寞何人荐茂陵。”盖能入唐贤之室者。

一六八、有清中叶后之诗家，吾友梁任公盛称郑子尹（珍）、金亚匏（和），及顺德黎简。简字二樵，所著有《五百四峰堂诗钞》。《李越缦日记》谓其诗“幽折瘦秀，迥不犹人”。又云：“二樵以绘事名，诗中皆画境也。”可以想见其诗矣。顾其集世不多见，诗名遂为绘事所掩。老友辛姜园闻余辑诗话，录君诗若干首示余，尝鼎一向，已知全味。《古意赠友》云：“海水枯桑各自知，劳迟燕疾不能齐。长卿白首怀琴畔，小杜青春付竹西。傍地雄雌迷顾兔，怀人风雨有鸣鸡。痴云萧索窗间晓，冷月尖纤柳外低。”《夜色独步》云：“四更天海静，月露阔难看。独立人如梦，孤心影未安。岸阴鱼板白，潮大水村寒。不寐吾无谓，徘徊辄夜阑。”《绝句》云：“春潮春草绿满野，桃花李花明压檐。高楼远色冷后水，细雨斜风入下帘”。皆能不愧“幽折瘦秀”四字者。

一六九、诗之甘苦，惟作者自道，始能真实。二樵有《答同学问仆诗》云：“简也于为诗，刻意轧新响。当其跨阔步，语亦颇倜傥。试复虚自举，得失如指掌。霜警钟候明。悲壮秋清爽。草暖虫细吟，幽咽春骀荡。劳我蚕抽心，辍食入罗网。静或女怀春，有怨言惝恍。以兹撄其生，作苦时技痒。一世取自毕，千秋敢延想。方寸抱冰雪，万里在俯仰。吾希御风返，谁与恃源往。自非骏马骨，焉得蒙上赏。倘诚虎姿，老死气腾上。”竟体无一浅语，佳构也。

一七○、二樵文亦奥折，如其为诗。集中自序云：“简自龆<齿>，先君子即教之为诗。既得其意而喜为之，其间存而惭，惭而焚者屡矣。既又复存，存又复惭，于二十余年中，若有未可尽焚者。自乾隆辛卯，至于乙卯，所得诗分廿五卷梓之。少而壮其渐以老，可概其心力之利钝也，体格之仍变也。诗人之殊途，医门之多病也，药之虽偏乎，近之者又其性也。且彼风气者方置吾于其枢，吾不能挠其柄也。昔所非而今是，今所是而后非，吾乌乎知其鹄之正也哉。”其时适当嘉庆初元，士夫治诗学，率为宗派所囿，无能自开户牖者。二樵崛起岭南，清言见骨，若论转移风气，又在子尹亚匏之先矣。

一七一、老友罗瘿公，负诗名三十年。其《香山雨香严杂诗》云：“清辰自课踏清峦。小住能令腰脚顽。莫笑老夫忘世事，爱将朝局当云看。”余最喜诵之。又林暾谷《江亭诗》有句云：“六月长安无一事，借人亭馆看西山。”诗中隐寓傲兀之气，与瘿公之托兴闲适不同矣。

一七二、荆公诗有云：“穰侯老擅关中事，尝恐诸侯客子来。我亦暮年专一壑，每闻车马便惊猜。”向疑此诗必有所谓。偶读《侯鲭录诗话》，载“元丰末，有以王介甫罢相归金陵后，资用不足，达裕陵睿听者。上即遣使以黄金二百两就赐之。介甫初喜，意召己，既知赐金，不悦，即不受，举送蒋山修寺，为朝廷祈福。裕陵闻之不喜”云云。此诗即当日所作。荆公忧谗畏讥，情见乎词矣。

一七三、“忆昔烧灯倒瓦盆，老来襟抱接清温。韧余名辈犹能数，物外畸踪未可论。读画评诗有家法，登楼弹泪看中原。白头都讲何人识，此是通儒五世孙。”此散原《赠纪香聪诗》也。香聪，直隶河间人，名钜维，一字伯驹，号悔轩，晚署泊居老人。广雅督粤鄂时，均延君校艺，并迭主经心、江汉、两湖三书院，得士最多。遗著由其女夫桂林汪巩庵（鸾翔）为之刊行，即所谓《泊居剩稿》者是也。君诗不多作，《湖楼望雨，陈伯弢、杨钝叔、梁节厂、张圣可、江孝通同作》云：“楼外云阴幂女墙，半天飞雨湿湖光。江城落木寒初重，酒坐开襟话易长。彭泽醉余容谬误，乐游归处感苍茫。移锾却照疏阑畔，几点秋英尚傲霜。”又《丁酉秋末，陪广雅尚书师宴集胡祠北楼，送杨舍人入都》云：“离筵高敞俯城头，凉雨骚骚晚未收。风急雁鸿飘断羽，波回江汉迅双流。登车慷慨怀前路，运甓勤劬此上游。为抉浮云开白日，阑干极北望神州。”又《题江潭话别图，送杨舍人北上》云：”髡柳萧疏霜意酣，长条攀折怆江潭。分飞客子同秋叶，一夕西风别汉南。”苍烟一点楚帆轻，击楫中流壮此行。见说风波渡不得，见人东指海云生。”数诗皆宗法盛唐，屏绝浮响。片羽吉光，弥可珍贵。君学有家法，蚤岁师事同邑崔次龙（士元）。崔固朴学，能诗善画，寓都下十年，无所遇而归。广雅赠句云：“浩然去国裹双滕，惜别城南剪夜锾。短剑长辞碣石馆，疲驴独拜献王陵。半梳白发随年短，盈尺新诗计日增。我愧退之无气力，不教东野共飞腾。”即此亦可想其为人矣。

一七四、广雅晚岁有《思旧集》之辑，初只十家，陆眉生绐事、李芊仙大令、韩果靖公（文襄之师）、刘伯洵明经（君立京卿夫人之父）、张锑生谢{鹿各}伯两先生、严缁生比部外，即崔次龙、刘仙石、杨叔娇也。后在都续增数家，则为唐鄂生中丞、李稚和太史、朱眉君舍人，及袁爽秋、黄再同数人，乃易篑前所定。就中芊仙、眉君、叔峤均蜀人，以见广雅与蜀贤缘分不浅。选校之责，广雅以属泊居，而属吾友天津高苍桧任剞劂。闻杀青近将蒇事矣。

一七五、广雅集外诗殊不多见。临桂汪巩庵写示广雅《题李次星蓝笔画梅》一绝云：“《喜神》旧谱与翻新，的嵘双枝解作春。识得孙卿怀抱在，门墙祝望胜蓝人。（原注：是科君所得有学之士至多。）”次星名吉寿，广西永福人。以画梅有声于时，字学金冬心。官四川知县。此诗乃同治癸酉九月琐院作，计其时广雅方督川学，次星亦在闱中任分校也。

一七六、余居东日，友朋枉诗，联翩而至，南冠异国，足慰寂寥。老友忍堪居士寄余四律云：“不谈时事止谈瀛，濯足蓬莱水浅滑。馆客从亡工马槊，厨孃侍食荐鱼羹。传来宝鼎三连藁，（承赐战后新宪法。）数到琼窗五见樱。（李白诗：‘琼窗五见樱桃花。’）夜夜冲霄腾虎气，湛庐飞去化金精。”“甘陵两部党人魁，文武兼资众口推。雁塔题名新进士，鸡林开府大行台。山川所至皆能说，履屐之间各当才。空洞容君数十辈，何期鹰隼苦相猜。”“家居撞坏惜纤儿，征镇连兵各有辞。射羿逢蒙亲发矢，拒秦谢傅但围棋。河阴胡骑危朝土，元诸贤刻党碑。谁畏合肥有韦虎，角巾归第尽堪悲。”“三年零雨久居东，衮舄西归望我公。翦水吴淞前梦远，看花湖邸俊游空。（太平湖邸赏花，曾有拙诗记之，后奉沪函，亦有“湖邸看花，俊游如昨”之语。）偶抛残骨争群犬，卧待惊霆起蛰龙。试到三神山上望，长安尘雾正蒙蒙。”忍堪诗沈博绝丽，耆宿倾眼，此四首尤其刻意者。所著《荃察余斋诗文集》已刊行，今之《瓶水斋》、《烟霞万古楼》也。君有《柬宝沈盒侍郎诗》中句云：“高帝子孙龙有种，旧时王谢燕无家”，颇为日下传诵。所居西城旧宅，即古西刘邨地，故又号西刘邨人。

一七七、东坡读松寥诗，爱其无蔬┺气，松寥用是得名。元遗山作《木庵诗集序》，称述东坡语，以为非定论。盖谓诗僧之所以自别于诗人者，正以其蔬┺气在也。余谓松寥诗自有可传，要未必专以坡语为重。然如《自姑苏归湖上经临平作》云：“风蒲猎猎弄轻柔，欲立青蜒不自由。六月临平山下路，藕花无数满汀洲。”此岂徒有蔬┺气者所能办耶？

一七八、海藏盛称元僧木菴《七夕感兴》之作，余已录入诗话。木庵诗不多见，《七夕诗》见于遗山所为集序中，当时诗名藉甚。赵闲闲称其书如东晋名流，诗有晚唐风骨。遗山亦有诗寄之云：“爱君山堂句，深靖如幽兰。爱君梅花咏，入手如弹丸。诗僧第一代，无鬼百年间。（木菴出世住宝应，有《山堂夜岑寂》及《梅花》等篇传之京师。）其推眼可谓至矣。偶阅周草窗《浩然斋雅谈》，有《七夕诗》云：“银河如练月如钩，照见千家乞巧楼。野老平生事事拙，蒲团又过一年秋。”“银河清浅界烟霄，欲渡何须乌鹊桥。今我去家千里远，却怜牛女会今宵。”原本失载姓名，不知何时何人所作。其第一首，木菴《七夕诗》大体与之皆同，特略改字面耳。按草窗《雅谈》，《千顷堂》只载书目，藏庋之家，并无传奉。《四库提要》谓从散见于《永乐大典》中者搜辑排纂，分为三卷。朱彝尊编《词综》，厉鹗编《宋诗纪事》，博采群书，独未及此本。其为晚出希观无疑，宜遗山之不及见矣。附记于此，并质海藏。

一七九、金坛冯梦华中丞煦晚年一字蒿菴，开府吾皖，去思独多。君以一甲第三人进士及第，年已四十，出守凤阳，徵文孜献，士论翕然。余曩滞南中，与之时有文酒往还，书问稠叠之雅，今箧中犹存手扎多通，皆中丞遗墨，盖敬其为人也。中丞国变后栖心惮悦，从事赈灾，输粟泛舟，无役不与，尤以义声著海内。年过八十，而强健如五十许人。钱塘吴子修提学庆砥，以诗调之云：“不烦导引即神仙，气海长温法自然。晚契玄同从苦县，早闻词赋奏《甘泉》。礼堂旧业传经笥，冗籍欢声续命田。欲借涪皤诗句好，蚌珠明月祝来年。”自注：“归安张君精星命家言，尝言君八十二岁当得子，且贵寿也。”又长乐林贻书（开）奇中丞诗，亦有“活人无算天应眷，明月珠光兆梦罢”之句。贻书夙精相人术，可谓不谋而合矣。

一八○、中丞通籍最晚，故壮年诗多咽苦之音，而性情真挚，亦于诗可见。《将之建康与妹别，并寄仲兄吴中》云：“冷雨凄凄夜欲阑，荒鸡破梦太无端。百年易尽何堪别，十日相逢竟未欢。衰帽单车残驿暗，孤蓬短烛暮潮寒。只今两地同羁旅，莫更归云独自看。”又《句容晚望寄兄妹》云：“阴阴灌木泣饥鹑，野烧孤青晚未销。三岭东从勾曲合，百流西向建康朝。荒城斜日寒将暝，坏壁严风劲欲摇。为语故园莫相忆，疲驴破帽正飘萧。”天伦之爱，羁旅之情，并寓于诗。音节亦极似明七子谢李之作。中丞为全椒薛慰农先生时雨高足，久寓江宁，与上元顾石公（云）齐名，训唱至夥。《辛亥七月二十八日，独游城西诸山》云：“卅载西潭汗漫游，凌张（谓弢楼）铄邓（谓熙止）气横秋。狂歌痛饮惊山鬼，绝忆江东顾虎头。（自注：石公旧宅在乌龙潭侧。）”盖其时吾乡张弢楼丈犹健在也。

一八一、中丞诗词稿，均已刊行，余尤喜其集中绝句诸作。《久不得滋泉消息却寄》云：“峭帆去后柳成，早又霜欺病叶天。北雁未归书未到，丝丝离恨付空烟。”《奇井南》云：“西津烟水正微茫，万叠遥山晚更苍。清角无声寒雁尽，江楼一夜月如霜。”《瓜步》云：“瓜步荒烟上远墟，金焦南望赋归欤。乱鸦正掠斜帆过，寒柳黄于二月初。”《卞塘》云：“二月春寒峭似秋，卞塘初绿渐夷犹。断桥疏柳垂垂发，一抹青山入兖州。”《剑州闻蝉》云：“列柏西台寂不鸣，九天风露特凄清。剑南雨过延新爽，始得疏林第一声。”风神遒上，雅近渔洋。词学白石、玉田，工力亦胜。故诗中间用词意，韵味又自不同。并时如谭仲修（复），皆与君把臂入林者。中丞有《得仲修书却奇》云：“一卧空江晚，风前得子书。诗歌犹磊落，烟病未蠲除。雨遇岚阴合，霜清木叶疏。荒园秋色老，日涉更何如。”仲修曾宰吾肥，所辑《合肥三家诗》，皆有关乡国文献。异日当录其遗诗，以实吾诗话也。

一八二、清初江左三大家，牧斋、梅邨外，即吾邑龚端毅（芝麓）也。所著有《定山堂诗词集》，及奏议文稿。清雍正间禁虞山文字，公之《诗词集》板片，亦并入官。光绪初公裔孙引生刑部，于金陵得残本，刻于京师。李文忠公为之序，以公与梅村、牧斋，身世各有不同。世人右太仓而拟端毅后虞山，非知言也。并谓端毅登第早殁，曾不及下寿，使天意稍迟回之，其文采物望，当非昆山、新城所能及。可谓知公者矣。民国甲子，公之六世裔孙怀西太史心钊校印公集，参以三韩吴刻，并江左香严诸选，勘正精详，允推善本。其有裨于乡邦文献者实大，固不仅远绍清芬已喜。倦舟诮我一部，敢不宝之。

一八三、端毅本不专以诗名。清顺康间公历任枢要，于易代扰攘之际，苦心调护，士类赖之，公去位不逾年，而南山诸狱起矣。梅村序公集，称先生之功，于斯世甚大，固无俟借诗以传，盖非梅村亦不尽喻公之生平也。公清操雅量，领袖人文，通籍四十年，宦囊如洗。惜才爱士，常典贷结客。马章民未达时，留京诧傺，以文投质。公阅之，中有“河山方以贿终，而功名复以贿始”句，为之延誉，翌年卒丑遂大魁。公殁后，门生故吏遍天下，独吴园次任治其丧。朱竹姹挽诗云：“奇声逢掖贱，休作帝京游。”李笠翁诗云：“官居八座有簟瓢。”皆深唧之也。

一八四、梅村序公诗之工，称其选词缛丽，使事精切，遣调巂逸，取意超诣，所以推服者甚至。余最喜其集中绝句，以为丰神明秀，突过渔洋；至虞山、太仓，非其比矣。《上巳将过金陵作》云：“倚槛春愁《玉树》飘，空江铁锁野烟销。兴怀何限兰亭感，流水青山送六朝。”一时传诵大江南北。《三月朔过秋浦》云：“饱经万壑并千严，三月风花到客衫。霁后澄江真似练，白鸥秋浦送春帆。”置之唐贤集中，亦佳构也。《祀灶口号》云：“不因人热又经春，索米频看釜有尘。上帝若询功过事，勿言口语忤平津。”“积薪终日上头居，汉殿人犹忌《子虚》。今夕一杯聊媚灶，十年误信解嘲书。”两诗均有肮脏之意，疑即公为郎官时作。

一八五、龚氏为吾邑望族，声华之盛，甲于淮南，今县城西尚有端毅故宅。李丈郊云（经达），尝有过公故宅诗云：“城西楼阁何逦迤，崇祠甲第连云起。竭来怀旧金斗门，惟问先朝尚书里。里前秋础渍苔黄，禾黍高低旧址荒。石兽有神依故土，铜银无迹闭斜阳。声华早岁荣簪笏，指顾层霄夸世阀。政迹先行江汉风，壮怀曾醉秦淮月。蕲春寇警传烽发，猛将连城徒拥铍。百里才难困士龙，衙兵步卒张征伐。万家生佛宰官身，惆怅棠阴树未成。入侍柏台除佞相，烽烟三月蔽神京，鼎湖龙去贤臣死，首阳薇蕨风高矣。未解杨雄投合嘲，却弹冯道污朝耻。公孤养望际承明，百粤还持使节清。荆契总联吴祭酒，花封新授顾眉生。岂无门生与故吏，嘘枯植朽生平志。少陵广厦香山裘，好覆乡园形胜地。主人别墅坛平泉，堂构经营不记年。画栋晓开春郭雨，迷楼秋拥碧溪烟。珠颜玉貌藏金屋，闺房风雅推贞淑。妙腕工图九畹兰，生绢戏展同心幅。献酒重帘事有无，锦冠豸服耀氍毹。争传门第名司马，天遣才人典内枢。宦游梦滞京华路，故林猿鹤思归误。沧桑变态宛浮云，朱门草没伤零露。今日重经瓦砾余，定山堂刻已无书。芳郊莫问佳人冢，古木寒鸦绕故居。”读之岂胜华屋山邱之感。郊云为文忠公犹子，盛年博学，尤吟事，曾官刑部郎中。庚子乱作，改官江西未赴，旋卒，年只三十五。所著有《滋树室诗集》二卷。生平与吴北山、江潜之友善。北山言事被谴，君寄诗云：“江表威仪列戟门，西华葛帔旧承恩。少年便作溪山计，京洛应留泥雪痕。客底茱萸聊解醉，归程松菊自成村。寻秋记上新事望，流涕征南故垒存。”晚卜居庐江西郭外绣溪上，有终焉之志。事详陈子言诗序中。君有子三人，长国榛字晓耘，仲国檀字彦舆，季从衍字专季，均从子言游，采藻横逸，耆旧嗟异。新建夏剑丞（敬观）题君集云：“令子雏凤凰，清诗声琅琅。子美师必简，成就未可量。”于此见君之遗泽远矣。子言新辑庐州诗苑，录君诗并及晓耘兄弟之作，一门济美，士论荣之。

一八六、老友吴县汪衮甫（荣宝），覃精国故，诗宗玉溪，沈博绝丽，殆出天才。其《魏武一首和旭初》云：“邺台遗恨付衣裘，铜雀风高妓吹休。贤子极宜知舜禹，君王微惜过伊周。至今龙战当涂骇，终古乌啼绕树愁。异日多情吴客至，空将清泪注漳流。”此诗似为洹上作者。民国初元，君亦梁园宾客之一也。又《留滞》云：“艰危留滞欲何成，镜里朱颜惜渐更。对月略能推汉历，看花苦为译秦名。刘桢未遂漳滨卧，郑朴难忘谷口耕。自信雄心湔祓尽，夜阑匣剑为谁鸣。”《故国》云：“故国烟尘首重回，风廊愁对夜帘开。天临大野星辰远，秋入空山草木哀。一夕商歌催鬓改，万方羽檄阻书来。龙孥蚁斗知何限，同付残僧话却灰。”皆君持节比京所作，时正欧战甚烈也。君与余共事议席，投契夙深。使欧数年，法语精进，有如素习。侪辈中壮年勤学，旁通西文者，同年章ぇ生（祖申）外，未见有第三人也。今年君亦届五十，余寄诗有云：“城南宪草共商量，弹指流光过十霜。要使天骄识麟凤，可堪国论误蜩螗。”首句乃述天坛宪法会议事。君亦有《癸亥清明后游天坛，观两院诸公手植树，次陈汉园韵》云：“沧海鸥夷未许逃，凤城春色正如潮。芳林试策愁尘上，曲水凭阑怯酒消。大厦故难资一木，轻阴先与护初条。舞雩初服都无改，风咏惟当共此朝。”铜狄摩挲，信有同感矣。又《瞿希马出示先德文慎公止盒诗集即题》云：“十载长安看奕棋，津桥两听杜鹃悲。”自注：“戊戌四月，常熟罢相，及了未五月公去位，并余游京时所见事。录之以谂治国闻者。”衮甫致力樊南，深得神似，并世殆少与抗颜行者。近见其《和黄黎雍丙寅除夕诗》云：“客里流光尽可怜，偶逢残腊重凄然。风飘泉冽知何世，天动星回复此年。半亩荒园容小住，一庭积雪照无眠，朝来试和阳春咏，极目飞鸿到朔边。”君居东日久，殆又不无留滞之感也。

一八七、梅郎畹华生日，名流宠以诗者甚多。以言杰构，要推衮甫集义山句四律。诗云：“想象咸池日欲光，今朝歌管属檀郎。庄生晓梦迷胡蝶，侍女吹笙弄凤凰。检与神方教驻景，久留金勒为回肠。章台街裹芳菲伴，一曲清尘绕画梁。”“芝香三代继清风，心有灵犀一点通。总却春山扫眉黛，直教银汉堕怀中。娥扌寿药无时已，子晋吹笙此日同。赊取松醪一斗酒，绿衣称庆桂香浓。”“忆向天阶问紫芝，披香新殿斗腰肢。荔枝庐橘沾恩幸，紫凤青鸾共羽仪。汉苑风烟吹客梦，蒿阳松雪有心期。前身应是梁江总，自有价才自不知。”“家近红蕖曲水滨，罗窗不识绕街尘。从来此地黄昏散，并觉今朝粉黛新，萼绿华来无定所，毛延寿尽欲通神。浣花笺纸桃花色，一一莲花现佛身。”集句如此浑成，洵不易矣。玉霜彩主新婚，吾友江都闵葆之（尔昌）集牧斋句为《花烛词》云：“蕙质兰心桃李年，探珠拾翠小神倦。红绡夜静香为界，曲转箫声并月圆。”“欧骨虞筋写硬黄，余干传得口脂香。银缸照壁还双影，是处栖鸾尽笔床。”“《霓裳》拍序漫回波，小谢宾朋珠履多。最是风流歌舞地，雷琴晋帖手摩挲。”“诗里芙蓉亦并头，天生标极擅温柔。重帘劝酒鹦哥语，长护芳心度九秋。”附录于此，亦他日《明僮录》中一段掌故也。

一八八、庚申以后，外重之局遂成，中央特守府耳。忍堪有《和樊山感事二律》云：“正谲桓文孰是非，婚姻权备又相违。洛驼背向铜街卧，辽鹤行从华表飞。诸贵此时毋竞出，王人序次本来微。他年史笔论功罪，此局全输责有归。”“箭雨刀风去刂未过，低眉菩萨对修罗。九官谁更遵尧典，四面真成困楚歌。左纛仍乘佗帝越，侵田不返沫盟柯。二分水与三分竹，迟尔淇泉理钓蓑。”语颇切至，未知当日执政者读之，作何感想也。樊山原作亦佳，题为《感事叠前韵》云：“汉宫满目旧仪非，世事悠悠意每违。一榻兼容十国卧，千金能购几人飞。灰亢自昔伤秦暴，发衤任于今恨管微。南北眼光注江汉，寄言春鸟莫催归。”“五季烟尘不啻遇，四方郊垒尚星罗。妇人仲达平生辱，壮土僧超伉慨歌。旧姓金刀谁灭火，中朝玉斧久无柯。紫垣尽撤方砖卖，从此王城不复蓑。”此亦可作民国诗史读者。但前作未见，当续觅之。

一八九、吾邑风雅，盛于嘉道，而赵氏一门能诗者尤多。野航先生（封），所著有《小罗浮馆诗词集》及《别录》四卷已刊行。其女兄筠湄名景淑，工诗，有《延秋阁剩稿》，亦采入《安徽通志》。弟掌宣，字对纶，似无专集，仅《延秋阁剩稿》中载其《七夕绝命诗》云：“黄粱梦醒十三年，回首云深第几天。珍重芒鞋收拾好，闲来还踏赤霞巅。”盖先野航、筠湄下世者。野航集中首列《史汉咏古诸什》，次即《桐华屋八韵》。诗皆典实华瞻，不及备录。录其《题汤节母杨太夫人吟钗图》云：“玉石销沈劫火飞，一钗珍重记于归。再传手泽遗残迹，万事沧桑悟化机。出入鲸波曾不舍，从容璇合忍相违。图成七字徵题遍，留得春堂寸寸晖。”先生以明经历官亳州训导，广德州学正。咸丰十年，粤寇陷广德殉难。《尊瓠室诗话》称其“诗学明七子，坚卓不同凡响。吉光片羽，弥可珍惜。”所刊《野航十三种》，多载邑人遗集。久烬兵燹，他日如能访求，当续刊以永其传。

一九○、筠湄幼有夙慧，喜读史，尝集古今名媛百数十人为小集，各为小传，题曰《壶史》。又有《香奁杂孜》一卷，徵引详博，韵语其余事也。于清人诗颇推重王渔洋、李丹壑。所居妆阁，书史纵横，几榻皆遍。野航于吴门得唐《孝女画》，筠湄爱之，取悬壁间。因所画为菊，遂以延秋名其阎焉。有《题唐孝女画》一律云：“生绢一幅泪痕新，午夜薰香展玩频，妙笔独支盐米计，伤心都现女儿身。应怜慧业修来早，自写秋花澹入神。忙杀才人空卖赋，年年望断白头亲。（时仲弟客冀北。）”盖纪之也。《舟过露筋祠二绝句》云：“白芡红蕖出水香，一枝柔舱送轻航。船头忽飞起，冲破浪花入野塘。”“一叶扁舟趁好风，水天空阔始飞鸿。篷窗闲坐浑无事，细数秋花两岸红。”风神澹秀，雅近渔洋。所著诗旧名《云湄小藁》，后被毁，仅存《剩稿》。以道光羊巳五月卒，年二十五岁。其《庚辰初度》云：“料应夙世多诗债，罚住人间廿四年。”又不啻诗谶矣。事见野航所为前后序中。吾肥多才媛，如筠湄者，固应首屈一指。

一九一、宝融闻余方辑诗话，以《师二明斋集》见寄，盖吾邑江潜之太史云龙之遗著也。潜之初字润生，一字叔潜，为父执蔡云仙丈及门中高才生，与同邑张君子开（运），同负盛名。寿州孙子湘充生振沅，超悟士也。尝遇异人苏州，授以姚汪学说，精思数月，涣若有得。君与子开均折节事之，所诣益邃。犹忆不肖授书后，诸父执每集吾家谭艺，屈指后来之秀，必及潜之、子开、惠宇诸人，未几而三君名并噪矣。先益阳兄夙治孜据之学，以博洽为侪辈所重。戊子辽南秋试，先兄以额满见遗。潜之即以是科举于乡，旋成进士。科举时代，亦有幸不幸也。潜之授编修后，居京师，以不能造请贵势，乞外改江苏知府。尝一榷通州厘税，署徐州府事，未一年，以病乞休，卒年四十七耳。君与通州范肯堂、武陵王梦湘、江甯颅石公友善，翰林寿伯（富）、主事王伯唐（铁珊），交尤莫逆。两君殉节，君凄感身世，遂陨天年。诗多佳者，《饮张楚宝同年弢楼》云：“归田几日出门去，输子闲闲隐一邱。学圣欲穿沧海过，承明误作赤松游。冶山幽秀熔材地，沽水荒寒落木秋。不废文章千占事，眼中南北两弢楼。”《赠李仲仙布政》有句云：“巢湖如洗镜，孤山如点黛。就中生二女，容貌婉恋对。年纪颇相若，幼者弱一岁。闾里既相接，性情复相爱。初七及下九，出入每联袂。同守不字贞，各抱知希贵。毕竟幼者美，光华难久。空谷发幽香，幽飕飘兰蕙。朝扫蛾眉月，夕解湘江佩。”时仲丈方授湘藩也。

一九二、君以东坡死日生。厥配阮夫人为文达公曾孙女，亦能诗画，且以东坡生日生，亦天然佳话也。其《云龙山谒东坡像》云：“先生归去吾来日，七百年来特别逢。舞罢春衣添一笑，云龙山下见云龙。”又有“生死一东坡，请下一转语”句，亦与夫人同作者。君甫十二岁，即解吟事。《咏蟹》云：“卫身自有甲胄，存心别无他肠。文章横行一世，岂在口舌雌黄。”颇见抱负。居京师日，吴仓石赠句云：“千金不受一金受，无怪人呼野翰林。”其狷介可见。晚主道南书院，以朴学诏后进，学风为之一变。天假之年，其成就必不止此也。

一九三、近来风气，崇尚宋诗，宛陵后山，办香尤众。后山以格律谨严胜；若神味隽永，兼纡徐卓荦之长，则宛陵尚矣。余尤爱其《寄欧阳永叔》一首，如“君才比江海，浩浩观无涯。下笔如高帆，十幅美满吹。一举一千里，只在顷刻时。”又“慎勿思北来，我言非狂凝。洗卢当以净，洗垢当以脂。此语同饮食，远奇入君脾。”此等句法，颇耐咀嚼。若东坡为之，其才气或较雄肆，然便直泻无余矣。“洗垢当以脂”，“脂”即今之肥皂类物品也，以之入诗，似为最早。海藏论诗云：“临川岂易到，宛陵何可追。凭君嘲老丑，终觉爱花枝。”自注：“石遗示诗云：‘著花老树初无几，试听从容长丑枝。’今之以晦涩为宛陵病者，岂得谓善学都官哉！”

一九四、清季有某君需次川省，久居郁郁，除夕自题门联云：“十年宦比梅花冷，一夜春随爆竹来。”适为某方伯所见，极致延赏，遂立擢之。按宋胡恢坐法失官，困于京师，《上韩魏公诗》云：“建业江山千里远，长安风雪一家寒。”遂得复官。两事颇相类，亦爱才佳话也。

一九五、明石海岸锦明馆，位锦江之滨，风景清佳。夜半海涛，声撼几席，旅客闻之，别饶兴味。庚申秋余寓此数日，馆人款客极殷。壁上悬画一帧，某君题句云：“幽栖卜在绿溪阴，无奈吟情犹未禁。苔色自兼苍石古，山光偏与白云深。一株枯木高仙骨，三碗苦茶清道心。不啻松风告般若，泉声鸟语亦知音。”日人作诗，极意摹古，毕竟自成一派。断句中时有隽语，如“一囊书画怡儿女，三盏屠苏慰老亲”，“桃花深巷接深巷，杨柳一桥更一桥”，皆可入摘句图者。曩余曾购《随鸥集》数十册，客中多暇，辙喜读之。余尝戏谓：读日本诗如吃日本料理，其鲜鱼汤等物盖自有一种清香异味也。质之神山诗客，以为何如？

一九六、滇池朱经田先生家宝，历任疆吏，有声于时。甲辰夏，余应友人招，小住保阳，杨莲甫方伯招饮，座中曾一识面，彼此通刺而已。丁未夏，余归自东赢，治军辽渖，先生已自两司氵存任吉抚，开府鸡林矣。未几移节吾皖，余亦作世界汗漫之游，未曾一通书问。及甫抵申江，友人见告，谓君名已登荐剡，余茫然无以对也。嗣知为先生专疏入告，以余与亡友陆萧山并列。旋函电再三，约返皖主军事。余坚辞乃得请，亦置不入觐。然先生维繁之切，期许之殷，今犹不能忘也。余北发前一夕，先生饮饯赋诗为赠云：“冒险精神作壮游，长风万里愿欣酬。从军骠骑忘家事，奉使延陵为国谋。战伐低个罗马境，英雄凭吊阁龙洲。归来好展澄清志，树帜当推第一流。”推挹如此，甚愧之也。以“阁龙”入咏，知先生固亦留心时事者。先生以科第起家牧令，不以诗名。近先生老友虞山言仲远（敦源），以余方辑诗话，钞示其《送立花小一郎中佐归日本》长均，且曰朱公诗不多见，可否采入，以存其人。实则先生为人，固有足存者，此诗却与国故有关也。录之：“立花中佐时之髦，湖海意气元龙豪。握奇金版富兵韬，匡襄军政何勤劳。临淮壁垒肃旌旄，连钱战骑腾于槽。将军好武兼风骚，新诗吟出谐琅敖。天长圣节喜初遭，莲池雅集玉馔叨。玻璃杯斟葡萄，菊天共评刘郎糕。酒酣耳热语嘈嘈，陈义直薄秋云高。曰我友邦谊可褒，接壤如古滕与曹。协力御侮荡腥臊，卧榻漫许人酰酮。我闻君语增郁陶。痛痒恍被麻姑搔。慷慨长啸眺神皋，匣剑跃作龙虬号。图们鸭绿卷惊涛，千年华表沦蓬蒿。豺狼无厌性桀骛，辽渖攫孥捷于揉。楚问九鼎吴百牢，非理耍索恣贪饕。陇得诅有蜀□□，皮之不存安附毛。所冀邦交固漆，缠绵春茧同功缫。风轮火舰绩千艘，矛戟偕作吟同袍。矧复边[C260]非我挑，长短自有公法操。一割漫酒旧铅刀，执鞭愿属鞑与橐。横流东去障滔滔，权利忍令侵秋毫。会须驱除虎狼嗥，旋斡艮维扶柱鳌。呼乎天道本不谄，睡狮长睡徒訾启。相期努力脱其绦，飞腾东亚参翔翱。嗟君行色上征篙，部门未饯中山醪。临别赠言鬼蚪嚣，芜词聊压芙蓉舶。”初立花任军事顾问，北洋常备军制，多出其手。嗣以解约归国，仲远及军政诸公，既为序赠行，先生则为诗送之。时方知保定府事，今忽忽廿余年矣。

一九七、襄平赵次珊先生尔巽，晚号无补老人。曩任姜节，声施烂然。清末余治军吉林，先生适开府沈阳，为日无多，论事每契。比岁息影沽上，先生枉过，辄作半日谭。今年夏初一疾几殆，曾寄示《病后四律》，内有“假我数年完纂述，频年功罪费评量”之语。闻易篑时，犹倦倦《清史》发刊事。余归自大连，以诗挽之云：“白头节度垂垂尽，海上归来又哭公。开府几人精吏事，藏山绝业托书丛。壮猷充国浑忘老，高躅彝斋倘可同。世乱更无谭走处，可堪腹痛过城东。”首句谓张安圃、冯蒿庵诸公，均年逾八十，咸后本年先后逝世，盖不胜殄瘁之哀也。次老起家芸馆，却不以吟事自见。蒙古延子澄（清），所刊《清逸遗音》，录其数诗，中有《高台道中即事》云：“颇惮征途苦，今朝待向辰。河冰凝晓日，霜撷敛微尘。古堠常惊马，流沙欲陷轮。未昏临水住，谁信是劳人。”写行役况味甚肖，亦见早岁诗力之深。正道居主丙寅春，有《赋答修慧长老》一篇，先生依均奉答云：“古昔大豪杰，世出世多缘。乘愿拯浩劫，其来必佛仙。潜运金刚力，旁参伏虎禅。悟道心惟一，那管棒与鞭。自关锺毓厚，而非造化偏。苦海浩无际，仗此波若船。今也其谁居，国亦有人焉。翳维文忠李，归神将卅年。中兴炳伟业，铭颂高祁连。晚岁魔障丛，忧时殉焚煎。柱石忽崩摧，苍生孰矜怜。潜岳遗灵气，磅礴绝复延。大泽隐垫龙，空山泣子鹃。芝公独崛起，艰钜一身肩。秉钹奋威震，握镜含仁乾。公理战则胜，交邻寡尤愆。折冲谋国利，檩若朽索悬。友邦虽乐助，互自丧权。西越波斯海，东望扶桑颠。日南暨斗北，戾气弥绵绵。虫沙恒河数，猿鹤不计员。嗟哉众生苦，何以策安全。持诵万德名，冀广莲宗传。内外两感余，丁宁砭世篇。慧舌动顽石，神手排狂泉。莫谓千金坠，一发不可牵。积诚驱风云，踔厉直无前。儒释辨异同，树义真卓然。语浅理尤显，蜜味该中边。因果罔或爽，嘉禾著良田。宏愿度娑婆，同升清净天。华严倏弹指，普照亿万千。”诗中推挹合肥甚至，前辈襟度，固自不同。然非合肥亦不足当之也。

一九八、怀宁何字尘（雯），晚岁栖心惮悦，自号澄照居士。人多以在家僧目之。遭时多故，幽忧为疾，遂以不起。所著《澄园诗集》，余为斥金印行。南湖任勘校，稿则君生前自定者也。君与余为乡试同年，盛年博学，喜谈时事，民国初遂以文字忤当道系狱。余时方巡按吉林，抗言争之，乃得解。君集中有《累词》一卷，即狱中作也。余留学东瀛时，君过从颇勤。其《丁未月夜奇怀》一首云：“春风匹马入京华，官柳轻烟淡影斜。去国三年嗟鬓发，深情一往问桃花。治安未有长沙策，慷慨无闻易水笳。独使月明寄清兴，教人回首忆天涯。”自是少年骋才之作，烬余偶存，只此而已。余最喜君《庐山吟》诸作，吐纳烟霞，兼饶妙悟，未可以寻常纪游视之。《万杉寺罗汉》一首云：“入门一见曾相识，菩萨殷勤笑眼开。此是灵山真法意，千严踏遍认归来。”盖君曾以录示者。其《宿东林寺》诗云：“远公卓锡开真面，净土东南第一宗。莲社风流今已嫌，还将华竺证玄同。渊明不入《高贤传》，旷世犹传《三笑图》。今日山僧为供酒，陶然清梦满江湖。”自注：“远公为佛图澄再传弟子，卓锡东林，与十八高贤结莲社，倡净土宗，此为最盛。今则兰若倾圯，东西莲池，亦夷为稻田。崇祯间江西某官名有声者，捐造《金刚经》七级铜塔。民国二年，日人胁僧夺塔。浮屠慧惮，请九江军府发兵护持，卒无恙。此亦莲社一段掌故也。”

一九九、《澄园集》中多长篇，如《燕尘前集》之《述怀》一首，及《累辞》中之《感幽赋》，均网罗故实，原本《风》、《骚》，尤见刻意。其《香山见心斋听泉》云：“苍龙夜叫万马舞，前村后村击铜鼓。云流海破天为忧，赤灵张空来怒雨。铁板银筝梦未成，青娥颦泪说秋情。金盘掷碎朝漏歇，众星肃肃天江鸣。”余居东时，君曾写奇，气象极以长吉，在君集中为变体矣。

二○○、澄照姬人妙禅，赁廉僧寮，久持五戒，今之善持君也。南湖题君进句云：“最忆朝云能爱客，拈花寺里菜根香。”盖咏其事。君殁后，妙禅益刻苦自持。余室人育季，与处相善，每道其美行苦节，心益敬之。阐幽之谊，所不敢辞。

二○一、曩读海藏《居东杂诗》云：“此都号文士，浮噪多不实。盛名如赖襄，语助未究悉。黎公昔在兹，求士惟恐失。芝山岁再会，赋咏积篇帙。求其粗可者，百十未得一。”按襄字子成，所著有《山阳集》，卜居西京三十六峰下，又号三十六峰外史，固日本旧时代之有名诗人也。近由渠园处得借其集读之，古体颇有作意，然气力未逮，亦见东人本色。近体要以绝句为胜。《杂诗》云：“新尹东来旧尹还，过门车马日喧阗。诸公鞅掌勤王事，成就吾侪企足眠。”《送百谷东行，用在萨别诗均》云：“离亭把酒对樱洲，曾是深秋欲尽头。今日京城春又去，一杯送汝入东州。”《客恨》云：“客恨逢春不解消，平芜断霭路迢迢。铜驼桥外千丝柳，五见东风上旧条。”皆饶有神韵。《中秋无月侍母》云：“不同此夜十三四，重得秋风奉一卮。不恨尊前无月色，免看儿子鬓边丝。”则性情语也。山阳微时曾至长崎，为客店主计，适中国人士侨居其地者甚多，故得习闻汉学。生平服膺阳明之学，内行尤修谨。相传山阳某年在家塾讲《左传》，适闻其母病耗，即辍讲，归已不及，自是终其身不再读左氏书。集中趋庭之作颇多，东人尤重其行谊。且山阳之得盛名，缘于所著《日本外史》及《日本政记》各书。日本尊王倒幕，山阳实为鼓吹最力之一人。固不仅以诗工见称已喜。

二○二、汪宗沂（仲伊），号弢庐，吾皖之歙人。自幼博览群书，习其乡先辈江慎修、戴东原之学，善礼乐，通六艺，旁及卜筮、Т甲、堪舆等术。以儒生游曾文正之门，居江宁幕府，交遍一时巨公名士。所著书刻于金陵者，仅二三种，余遭乱失去。民国初年，自京师归里，卒年八十余。孙仲容、樊樊山、李木斋均与订交。诗不求工，亦往彳生可诵。其子立本、孙采白，皆以文学书画闻于时。余友邵次公与立本善，为余述君学行，且以《弢庐诗略》见示，盖遗稿之仅存者。《题袁氏随园圃》云：“不住西湖亦别才，白门秋柳手亲裁。寓公名大因师重，吏隐心清奉母来。北郭云山空断瓦，南朝文物冷苍苔。曾传权贵描图去，鱼鸟忘机莫浪猜。”《题合肥张氏泗溪别墅》云：“新涨溶溶绕宅圆，此间大好放春船。频支略约通花外，时听钩度竹边。营造自关经济学，啸歌欣有水云缘。弢庐卜筑从今健，还望归营十顷田。”君家于黄山下，曾买地三十二峰佳处。有“桃花峰下著书人”之句，可以见其高致。集中为黄山作者均甚佳。其《杂诗十八首》，可作游记读也。《弢庐诗略》乐府诸篇，刻意摹古，多可诵者。君论作诗以音节为归宿，每云：“老杜之不如李白者，正由音节之不入乐府也。”可谓精评。同年许际唐太史承尧，为君门下士，君之遗诗，乃其所手录者。有《重游弢庐诗》云：“弢庐旧来客，重至已头白。坐对辑易堂，丛篁引凄碧。抱冲（亭名）无片瓦，梅坪剩残石。洗砚对黟山，斯人遽成昔。重寻沿径诗，不见杖藜迹。（弢庐诗云：‘安排笔砚封黟山’。又云：‘杖藜沿径自寻诗’。）酒酣说剑处，凝尘水栖壁。吾师晚岁饥，谁夺凤凰食。牵萝亲补屋，半壁应自惜。况乃凿楹书，牛腰空委积。抉髓遍九流，贯串汇真得。固知生有涯，岂谓名亦啬。薪尽火不传，余子各喧寂。咫尺不疏园，（江慎修先生尝读书于此）。颓垣百年隔。愀然人间世，夕照寒林色。”即此诗亦可知许君之能传师学矣。

二○三、歙多学人，亦多诗人，以余所知，际唐即其一也。所著《疑盒诗》已印行，陈弢庵先生为之序。君自谓于宋取陈与义、梅尧臣，诗格亦似近之。吾友磨僧开府陇上，君五度往还，故集中多关陇行役之作。哀乐过人，自成馨逸，较之弢庐，更为精专。录其悼吾友陆亮臣云：“忍泪挥声耗，殊惊并一呼。去皮怜豹死，无命怨麟屠。白马前胥在，（自注：亮臣兄静山前年愤国事悼吴淞死。）青蝇吊客无。盛衰真转瞩，世难几人逋。”《甲辰同年公宴徵诗》云：“《登科》余故记，头白忍重论。有梦忧天坠，无言看海翻。臣精疲壮岁，世态付春痕。廿载堂堂去，惟应倒酒尊。”贞元朝士之感，余固与君共之也。断句如《华州道中》云：“宦味飒如秋后叶，酒悲惊点鬓边霜。”《奇鲍蔚次甘州》云：“生涩山川难造梦，瞢腾岁月尽镌疑。”《飞檄》云：“朝露人如鸡犬贱，秋霜天助虎狼威。”《宁夏》云：“风沙搏霸气，楼橹壮雄边。”《江湖》云：“将家作旅舍，暂如梁上燕。如燕亦复佳，岁岁常相见。”《游城南园》云：“名理斋心得，风花倦眼看。”《堕甑》云：“胜情因别减，苦语为秋多。”皆能以哀乐过人胜者。

二○四、京师白纸坊崇效寺，本唐之枣花寺，盖刘济舍宅所建，元至正始改名崇效，明清因之。朱竹坨、王渔洋手种丁香，闻在西来阁下。今久非故物，惟春时牡丹盛开，游赏如织。龚定盒诗所谓“词流百辈花间尽，此是宣南掌故花”者也。寺内楸花二株，干可十围，浓阴满院，信为巨观。吾乡太湖徐芷帆侍御与其弟养吾主政及番禺沈太侔（宗畸）游，常徘徊楸阴下。养吾逝世，芷帆为绘《楸阴感旧图》，海内名流，多有题识。未久芷帆图卷不知流落何所。清季太侔乃倩陈松山给谏长女陈佩彤补绘徵诗，计题诗达四十余人，洵为枣花寺中一段掌故，当与《青松红杏图》及《训鸡图》卷子并传矣。陈简持中丞与太侔善，有《题楸阴感旧图》一律云：“宣南掌故费追寻，梵寺重来涕不禁。转眼沧桑沦浩劫，盛时花木损秋心。茫茫人海风骚歇，衮衮名流岁月侵。检点旧题成隔世，东阳消瘦怨同深。”易实甫云：“为看芍药屡停车，几度楸阴听煮茶。寻梦更寻寻梦地，送春先送送春花。闲思棋局都成劫，小坐琴床便当家。感旧却怜君似我，鬓丝禅榻共生涯。”简持、实甫，均余故人，邻笛之哀，无间岁月。太侔曩客鸡林，亦余旧识，风流文采，饶有典型。官祠部日，于宣南创“煮冫君吟社”，并刊行《国学萃编》，表彰丛佚，沾溉艺林。晚年自署繁霜阁主，身世佗傺，人以“沈聋”呼之。丙寅秋病殁都下，遗稿飘零，殊可念也。

二○五、桂伯华名赤，原名念祖，精研内典，兼持五戒，意即古所谓在家僧也。余知君名甚久，东游时曾识面，诗则曩于报端见之。友人梅君撷云，近以《净声诗选》见示，皆君学佛以后之作。君少专力攻诗，手钞杜苏及其乡人蒋心余集数过，每日吟讽各大家诗，寒暑不少辍。嗣从南海康更生游，戊戌党祸作。君匿迹山野学侠，似有所遇。然未竟其业，变而学佛，依杨仁山居士以居者累稔，刊行《大乘起信谕科注》。沈子培深器之，为醵资助其东渡习真言宗。顾口吃不能操日本语，但研索经论，有时且聚朋俦讲习，似未及入坛受持密法也。民国五、六间病肿，殁于东京。夏剑丞有题其遗墨后一律云：“一见杨居士，将持此道西。眼中布前境，梦襄落恒蹊。著字须为偈，逢歧要不迷。平生果无漏，法喜与同栖。”君终身未娶，晚岁忽思置室，然亦无成议。“法喜”句盖谓此也，亦见多生习气捐除之难嫌。

二○六、伯华诗时有清言见骨处，和人作云：“客里风光劫外天，饮愁菇恨自年年。未成境夺还人夺，强说惮边胜侠边。何处须弥藏芥子，早知沧海有桑田。杜陵老子犹痴绝，苦向空山拜杜鹃。”自注：“偶于友人扇头见一诗，词旨悱恻，读之愀然。未署作者姓字，意其人必有《黍离》、《麦秀》之感，闵而和之。”实则作者即海藏，当时伯华顾不识也。海藏诗题为《阅报》云：“槛外江涛风动天，梅酣阁暖又经年。长愁可复知闲味，不饮那堪近酒边。阅报终朝成抵几，收身上策只求田。善夫老去空摹杜，雪涕何从拜杜鹃。”自注：“上称疾罢元旦朝贺，并停筵宴。”时为己亥岁暮，海藏方在鄂中。其翌年遂有庚子之变。伯华所谓《黍离》、《麦秀》云者，殆豫为之谶耶？

二○七、赣诗人欧阳仲涛云：“伯华为诗不多，而诵习甚博，评阅甚精，于时贤最服膺范伯子。中年弹精佛籍，所为诗生硬多梵语。”然此在昔贤，本有成例，以诗境论，未可以狂花客慧少之也。录其旧作《过吉安》云：“树光如沐水如油，绝好山川是吉州。三宿未偿鱼鸟约，再来思作贾胡留。不忧尘海无青眼，只恐饥寒累白头。何日山资许粗足，全家来续醉翁游。”《登关口台町最高处》云：“登临爽气新，愁客暂怡神。草木都遗世，川云解媚人。趣幽双蝶见，凉早一蝉闻。那识家园路，炎天莽寇氛。”在君集中，固为最妥帖者。《感怀》三首录一云：“老泪无多莫浪倾，倾多消息未分明。由来转绿回黄候，早竭河枯石烂情。大鸟集时天色改，蛰龙潜处海波平。凭渠起灭空花幻，一刹那间万却更。”颇似谭复生《莽苍苍斋集》中之作。至《次均酬杨昀谷》云：“诗心淡后无奇句，世事谈多有泪痕”一律，《平等阁诗话》已及之，不具录矣。

二○八、新建有二诗人，一为夏剑丞（敬观），一即昀谷也。昀谷名增荦，久官刑曹，与赵香宋胡漱唐齐名，唱训至夥。清季改官知府，将筮仕蜀中，未及行而国变作矣。君《题香宋图》有“一官山色梦嘉州”之语。其出京时，辇下诗流，多有投赠。漱唐云：“极天翻雪浪，六月似深秋。一路猿声苦，孤吟风满舟。江声吞白帝，谪宦拟黄州。君入夔巫后，诗宜别集收。”香宋固蜀人，则《杂书绝句》六十余首，旁及沿途风物，山程水驿，各系以诗，直可作游记读。石遗极称之。众异诗云：“峨峨剑门路，细雨随小蹇。诗人例游蜀，陈迹那可免。堂堂赵侍御，赠别语微婉。不言行路难，但与志游览。”盖谓此也。香宋《衤集诗》之一云：“十载东方鬓已新。散原无阁筑延真。扁舟此日还为客，满眼江湖绿恋人。”昀谷一字延真阁主，遐庵有《送延真阁主入蜀》诗云：“不信迂疏有百端，歧途真到泪阑干。相逢呵沫真无策，颠倒尘埃尚此官。冉冉浮云干劫尽，萧萧急雨九衢寒。岷峨凄恻犹堪赋，世路全胜蜀道难。”余之知昀谷，亦以遐庵。宝融亦绳其贤，且云不仅诗佳，兼精禅理。十稔以来，赁廉僧舍，所诣益深。偶有吟事，多涉玄言，盖诗境又一变矣。

二○九、昀谷有无题二首，乃居东日遐庵录示者。其一云：“废井年年转辘鲈，露华一昔遍寒芜。春来燕子巢依旧，泪尽鲛人海已枯。倚病登楼怜畹晚，将愁遣日胜欢娱。六张五角寻常事，消息何劳问紫姑。”又云：“伫苦停卒意转闲，几回天外见华鬟。佳期误报乌头白，旧曲真传雉子斑。扌幻梦留云终易断，咒心成石不能顽。明河泻尽星无著，辜负青鸾数往还。”此或昀谷早岁之作。余尤爱其《送尧生归蜀》云：“归计真忘蜀道难，灯前强说醉乡宽。畸人自昔为时弃，谏草零星作史看。天地故应穷位置，文章曾不救饥寒。荻花枫叶瞿塘路，后夜相思寸寸滩。”

二一○、尘劳久缚，乍得退休，乃知闲中真味。吾乡张敦复公有云：“山水花竹，无常主人，得闲便是主人。”实则能闲亦关福分。宋王晦叔《双溪种花》云：“双溪渐有杂花开，每日扶筇到一回。胜似名园空锁闭。主人到老不归来。”“闲”字岂易办哉！余丙寅在海滨得句云：“与其慕君实，未若作尧夫。”此物此志，窃愿卒偿。偶阅《赵彝斋集》有《赠术者》一绝云：“纷纷尘土簿书堆，职在其间怎可辞。不向先生问荣达，但言何日是闲时。”可谓实获我心矣。桐庐袁忠节（昶）《安般移集偶书》诗云：“老去心情依净土，吟诗蹇浅不成邦。王侯蝼蚁看俄化，一笑区中有底忙。”世固有以忙为乐，闲且弗耐者，试读忠节此诗，作何感想？

二一一、五十之年，忽焉已至，海隅却扫，与世相忘。偶成小诗有句云：“久悔虚名销道力，剩书味胜儿时。一年容易应休忘，又是西风上鬓丝。”海藏见惠长句，相勖至殷，诗云：“逸塘用世人，五十居闲地。岂无髀肉叹，自诡时未至。时至当云何，奈此囊底智。控弦虽不发，天下证猿臂。世途无万全，欲取宜有弃。以我之下驷，当彼之上驷。一败而两胜，老算得深味。中年惜精爽，勿使疲人事。孙武诚难追，孰能比田忌。”友朋传观，罔不叹佩。余次均答之云：“造物畀闲身，便是神仙地。云何羡神仙，蹉叹不能至。散木天所全，不才宁不智。并世有畸人，遑敢失交臂。青蒿倚长松，喜子不我弃。吾宁不自知，朽舆而瘦驷。鼎衡尝已遍，一闲有真味。臧谷等亡羊，何必问奚事。重感用世言，怕触道家忌。”自抒所怀，兼示知好。“一闲有真味”之言，质之海藏，相视而笑。盖高楼廿载，坐榻几穿，闲中况味，亦惟海藏消受独多耳。余津居近墙子河边，暇辄独往游眺，曾信步有作云：“意行随分到林垌，风送人声过远汀。暖日渐催新柳活，微澌不碍小舟停。闲中况味谁能识，年少嬉游我亦经。散策百回浑不厌，底须危语说新亭。”海藏于项联颇致击赏，以为极似剑南。实则同一眼前景物，闲中领略，固自不同，惜余尚未尽写出也。

二一二、风人之旨，以敦厚为主，慧心仁术，每于字里行间见之。唐张枯《赠内人》诗云：“斜拔玉钗灯影畔，剔开红焰救飞蛾。”金景覃《天香词》云：“闲阶上花碧润。缓芒鞍、恐伤蜗蚓。”亦与祜用意略同。顾伊人有《集唐诗》一卷，中如“惜竹不除当路笋，伐薪教护带巢枝。”皆此类也。

二一三、焦山纪游诗夥矣，余独爱仁先一绝云：“苏墙月色海棠枝，绕榻虫声来和诗。乞米隔江王太守，先生谪官是清时。”王太守盖指闽县王可庄（仁堪）。曩出知镇江时，梁节庵方读书焦山海西庵，文酒往还无虚日，且有岁时存问之雅。集中有《谢王二太守送米》诗云：“侏儒欲死君弗治，清谈可饱吾不饥。山楼晓觉叩门急，行人喘汗知为谁。忍庵吾兄念羁独，新收官俸聊分遗。尚嫌薄少意未尽，那用邻僧乞送为。我生天幸百不死，适吴一赋犹《五噫》。疏慵未写鲁公帖，视此沟壑如居时。艰难匣粒亦民力，无功作食翻自嗤。丈夫会须饱天下，岂以琐屑矜其私。江南百姓待泽久，请从隗始铺仁慈。”忍庵，可庄别号也。可庄移守吴郡，旋即捐馆。节庵有《夜抵镇江》诗云：“脱隙嘶风正二更，蹬船初泊润州城。芳菲一往成调节，言笑重来已隔生。寒鸟凄口背江去，疏星历历向人明。此回不敢过街市，怕听茅檐涕泪声。”盖即追悼之作。黄墟之感深矣。节庵通籍后，言事被放，即读书焦山。盛年清望，风采隐然，海内重之。迄后被徵再出，又不时往来山寺。集中有《庚寅四月二十八日初宿海西庵诗》云：“辟地亦云远，入山犹未深。残钟几人梦，芳树十年阴。（自注：“壬午年六月初至焦山。）”书认仪徵字，诗传狄道心。前尘渐飘落，独立一追寻。”又有《癸巳六月重返海西庵题松廖阁诗》云：“树石依然未染尘，十年不到事如新。风流未尽春还在，想见孙洪一辈人。”其踪迹固历历也。焦山书藏，阮文达（芸台）所创，节庵重为检理，其示庵主佛如诗，有“焦山书藏今始见，干卷签函余再题”之句。此事此人，均可不朽，因并著之。今东南文献，多付荡然，未知藏书尚无恙否。

二一四、梁节庵知武昌府时，其自题书室联云：“零落雨中花，旧梦惊回栖凤宅；绸缪天下计，壮怀销尽食鱼斋。”楼风楼宅，乃节庵当日青庐，“零落”句有感而发，盖节庵伤心之事。集中有《腊朔自米市胡同移居栖凤楼诗》云：“漫与移家作，新吟击壤窝。地偏观物变，春近抱天和。翔仞须孤凤，驮书欠二骡。看花意园近，乘兴一经过。”上联盖即指此。“食鱼斋”则用武昌鱼故事也。

二一五、以武昌鱼入诗者，海藏最称范石湖《鄂州南楼》，诗云：“谁将玉笛弄中秋，黄鹤飞来识旧游。汉树有情横北渚，蜀江无语抱南楼。烛天灯火三更市，摇月旌旗万里舟。却笑鲈江垂钓手，武昌鱼好更淹留。”收句极见标格。广雅有《秋日同宾客登黄鹄山曾祠望远》诗云：“群公整顿好家居，又见边城战伐余。鼓角犹思助飞动，江山何意变调疏。三年菜色灾应淡，一树严香老未舒。我亦浮沈同湛辈，登盘愧食武昌鱼。”此亦善用武昌鱼入诗者。

二一六、世运日替，万象凋疏，人人萧然丧其乐生之心。偶值岁时，但闻秋叹；回首承平，比户安乐，真不胜东京梦华之思矣。宋张演《社日邨居》云：“鹅湖山下稻粱肥，犭屯栅鸡栖对掩扉。桑柘影斜春社散，家家扶得醉人归。”明叶唐支《江上邨》云：“家住夕阳江上邨，一湾流水绕柴门。种来松树高于屋，借与春禽养子孙。”此是何等气象！每一读之，令人梦想黄虞。又宋人《太平吟》云：“纷纷红紫已成尘，布谷声中夏令新。夹路桑麻行不得，始知身是太平民。”今则满地荆榛，亦欲行不得。民生斯时，生趣可知矣。龚定盒诗云：“红日柴门十丈开，不须俞济与俞淮。家家饭熟书还熟，羡杀承平好秀才。”试问今之黉舍诸生，宁复有此真乐？学术与世运之相关，有如此者。张广雅晚岁入都，有诗云：“理乱寻源学术乖，父雠子劫有由来。刘郎不叹多葵麦，只恨荆榛满路栽。”盖唧乎其言之矣。

二一七、宋人得意之句，如山谷之“桃李春风一杯酒，江湖夜雨十年灯。”简斋之“客子光阴诗卷里，杏花消息雨声中。”放翁之“江山重复争经眼，风雨纵横乱入楼。”皆开后人窠臼不少，亦以其格调便于摹拟也。若山谷之“落木千山天远大，澄江一道月分明。”。非胸次高而笔力健者，安能道其只字哉。马端临谓“山谷自黔州以后，句法尤高，笔致放纵，实天下之奇作。”山谷亦自云：“在黔中时，字多随意曲折，意到字不到；及在道舟中，观长年荡桨，群了拨棹，乃觉少进。”意之所到，辙能用笔，是则谪宦之有益于诗，山谷已不啻自道也。读山谷集者，不可不知。

二一八、楚中有三老之称，谓樊樊山、左笏卿、周少朴也。三老均为退宦诗人。入民国后，又均寓都下，文酒过从，一时称盛。吾友傅治芗（岳）《和樊山少朴冬日杂咏诗八首》之一云：“城西别有楚人邨，祭酒常推二老尊。剪水方瞳朝对雪，递诗长鬣夜敲门。名园每共深衣乐，好语多如挟缤温。晚岁词情终不退。香山务观漫同论。”其时樊山、少朴均买宅西城，笏卿则寓南城外丞相胡同。笏卿有《和樊山少朴治芗夏日杂兴八首》之一云：“宣南老屋伏魔东，虾菜随时小市通。僧磐屡催归树鸟，书时引打窗虫。电飞遥识前山雨，月晕先知翌日风。世事茫茫都不问，此生真作信天翁。”伏魔谓伏魔寺也。樊山有《同朴公过笏卿共饭》诗云：“闲策羸骖过左家，满窗晴日绿阴斜。写诗纸已盈书箧，沽酒钱仍费画叉。陈毅饭增荒后量，（洪北江有‘尝笑陈古渔，偏到荒年饭量加’之句。）刘ナ菜现榜头花。（菜榜刘ナ姓倪。）盘餐总有江乡意，溉釜烹鱼宛覆虾。”少朴有《次答樊山暮春杂兴五首》之一云：“弄翰观书未是慵，案头稿帙积重重。看山螺子盾新画，泻酒鹅儿色未浓。脚力过人能不杖，语音到老尚如钟。檐花细雨宜春帖，近局嫌无二客从。（自注：二客谓樊左二老。）”又樊山《丁巳除夕杂诗》之一云：“坚坐梅边左笏卿，杜门惟我共茶笙。仆夫与我两相语，今日过午犹出城。”读之均可想见道从训唱之乐。不图今日尚有老成典型也。樊、周两公，名位较著。笏卿一字竹勿，应山人。清季官粤东南韶连道，有政声。丁卯秋逝世，卒年八十一。诗词均忧忧独造。所为日记，密行精楷，数十年如一日。与樊山交期尤笃，并时楚人中，及与樊山辈行相埒者，笏卿一人而已。

二一九、樊山《与笏卿论诗》一首，最为精卓，录之：“君不见兰子七剑两手中，中有五剑常在空。巧手能虚以运实，开凿浑沌皆玲珑。又不见单父种花骊花宫，万花颜色无一同。匠心能以素为绚，坐使枯寂回春风。兵家在以少克众，权家在以轻起重。道家在以静制动，诗家在以独胜共。能言人所不能言，如山出灵无不宣。能圆人所不能圆，如月三五悬中天。百汲不竭井底泉，任烧不绝香上烟。百花酿作酒一饭，百药链成丹一丸。五味入口取其甘，五色入目取其鲜。五声入耳取其和，惟貌不独取其妍。取之杜苏根底坚，取之白陆户庭宽。取之温李藻思繁，取之黄陈奥穿。言之有物饼中馁，裁之成幅机中练。视之无迹水中盐，出之则飞匣中剑。无意何能作一经，无笔何以役万灵。无才何以笼群英，无学何由跻老成。无法何所谓尺绳，无事何足为重轻。一字不安众所议，八面受敌谁不能。老笏杂言昨挑战，意亦学韩通其变。六十余年穷生活，为君一骋雕龙辩。诗林霍百尺竿，老年进步如少年。学我者死殊不然，果如我语诗其僵。”此诗自道甘苦，在樊山集中，亦为清言见道之作。

二二○、近代诗人，其隶事之精，致力之久，益以过人之天才，盖无逾于樊山者。或疑此老论诗，拘守宗派，与时流标举，各有不同，是皆未知其深者。近见其序吴江金天羽（鹤望）《天放楼诗续钞》云：向来诗家，率墨守一先生之集，其他皆У阎不观。如学韩杜者，必轻长庆；学黄陈者，即屏西昆。讲性灵者，则明以前之事不知；尊《》选霞者，则唐以后之书不读。不知诗至能传，无论何家，必皆有独到之处。少陵所谓‘转益多师是汝师’也。人所处之境，有台阁，有山林，有愉乐，有忧愤；古人千百家之作，浓淡平奇，洪纤华朴，庄谐敛肆，夷险巧拙，一一兼收并蓄，以待天地人物形形色色之相需相感，吾即因以付之。此所谓八面受敌，人不足而我有余也。所蓄既富，加以虚衷求益，旬煅季炼，而又行路多，更事多，见名人长德多，经历世变多，合千百古人之诗，以成吾一家之诗。此则樊山诗法也。大抵诗贵有品；无名利心则诗境必超，无娼嫉心则诗境必广，无取悦流俗心则诗格必高，无自欺欺人心则诗语必人人能解。有性情则诗必真，有才力则诗必健，有福泽则诗必腴，有风趣则诗必隽：此皆予自道所得而未轻以云人者”云云。樊山诗法，非其自述，又何能如此详尽哉。

二二一、铁岭高文良公其倬，字章之，为且园之弟，以清乾隆戊午卒。所著《味和堂诗集》，坊间不多见。吾友晦斋太守，为公裔孙，能诗有家法。近谋重刊遗集，乃乱后得之汉上者。并乞余编入诗话，诵芬述祖，意有足多。文良公诗，以《白燕》二律最为海内传诵，录之。其一云：“琼膏初染羽毛新，重向重湖觅故人。迟日不融梁际雪，生绢还恋掌中身。一痕瑶圃余前垒，几树梨花共暮春。又是清明微雨后，玉堂开处已无尘。”其二云：“玉作身材似叶轻，刺桐花发半巢成。萝随烟散尘踪沓，心逐云飞雪崤晴。有色何曾相假借，不群仍恐太分明。素衿一种差同调，还笑笼中解语鹦。”‘有色”二联，极见身分，不仅体物之工。若准袁海叟之例，又可呼为“高白燕”矣。长洲沈文悫（德潜）选《国朝诗别裁》，入公诗三十余首，称其“中正和平，言不虚立。”文悫与孙文定（嘉淦），均同出文良门下，今集中二序，即两公作也。

二二二、《随园诗话》盛称文良诗，且谓“驾新城而上，特为勋望所掩，故不大著。”公以文臣累膺节，所至如广西、云、贵、福建、台湾，及中甸、青海苗猓之地，皆备历艰险。今观其诗，则静穆温润，妙出天成，间托讽刺，亦深得风人之旨。所养者深，固应如此，宜随园之倾倒也。集中如《览蓟州新城望雪山》及《过碧云寺》诸长篇，皆魄力沈雄，有关国故。余亦多闲适澹永之作。《剑州》云：“六千庸蜀远京华，剑外秋风倍忆家。马上听残楼上角，客中看遍栈中花。已过月闰寒仍早，倍觉山深日易斜。却念生平亲旧语，使车争似少游车。”《摩诃菴》云：“八字朱扉碧树间，偶缘客至暂开关。松梢红上三竿日，楼角斜衔一崦山。锄麦人冲残雨去，坐惮僧共落花闲。未能便入宗雷社，且约芳时数往还。”《未至退谷入道旁僧寺小憩》云：“身似笼禽岂自由，心如野鹤爱林邱。村童引马看松去，娇鸟怜春唤客游。问道怕穿西苑路，携僧闲上夕阳楼。经过底要知名寺，但有花开便肯留。”即论风格，亦似新城。又有《重过燕子矶登眺》四诗，中有句云：“课政敢云堪岁计，字民终欲布春温。兹行谨与山灵约，拟为东南念本根。”盖即公抚县时作，即其诗可知为政矣。厥配季玉夫人，能诗工书。《白燕》诗传诵之“不峰”二句，即夫人足成者，隐寓箴规，足徵特识。文良集中多忆内寄内之作，托兴云鬟，尤见韵事。

二二三、匏庐丈《论诗绝句》云：“味和家世席韦平，《白燕》沈吟惧独清。崛起梦堂跻九列，颇疑相度逊诗名。”梦堂名英廉，字福余，其先辽东，姓冯氏。向见钱箨石集，多与梦堂游讠燕唱酬之作。所著《梦堂诗稿》，箨石为之序，称其“温润缜密，超然意表。”又云：“梦堂诗诣之精，全从老杜得来。”其推重可想。一时名彦，自箨石外，如翁覃溪、纪晓岚、施耦堂、沈椒园、陈勾山、鲍雅堂、罗两峰诸君，皆与之游。所居北城，曰檀乐草堂，街南垒石架阁，曰独往园，九日必高会以眺城西诸山。均见篷石所为诗序。集中《阴雨未辍，箨石扎来云：风冷添绵衣，犹不足，已遣人入市买莲花白矣。莲花白，海淀邨酒也。戏简一律》，中有“故人未敢怜张禄，熟客才知数杜康”之句，极见工切。《咏紫芥》诗云：“寒涛湿尽一江烟，山阁灯红客未眠。记得春盘餐此味，梦阑酒醒又三年。”“春秋菘漫自雄，输他风露满幽丛。人间大有巢居士，一棱蛾眉饷长公。（自注：李时珍谓巢菜为野豌豆之不育者，近闻人云即蚕豆，未之玫也。蚕豆一名蛾眉豆。）”题为《读查蔗塘押帘词，有咏紫芥一阕。紫芥者，江南亦谓之诸葛菜。因忆甲子二月，与篁邨、步江宿焦山曙霞阁，夜半酒渴，庵僧烹此菜以进，食之佳绝。今见此词，觉风露之香，犹在齿牙。昔东坡先生不忘与故人食炒豆瓜子，此种情味，老来方知。赋诗二绝，奇篁邨、步江，用识余怀。兼简蔗塘》。两诗皆佳，蔬┺气尤不易得。放翁《食炒栗诗》，有“唤起少年京辇梦，和宁门外早朝时”一句，皆此类也。惟尊堂以下吏宦江南最久，平日颇多车笠之交。不十年超跻政地，对于故旧，一变面目。《蒲褐诗话》，即有微词，故匏庐诗中及之。然集中入都以后，多清言见道之作，又似与其晚节不类。后此益见知人论事之难。若专以诗才论，则又在梧门、竹坡之上矣。

二二四、仁和吴子亻隽（观礼）所著《圭庵诗录》一卷，乃陈弢庵先生手写印行者，弢庵因张叔度交圭菴甫一年，然相知则甚深。手写遗诗，皆作精楷，风义之笃，又近世所无也。圭菴为何暖叟之女夫，客左文襄幕府最久。通籍后始留京，与张篑斋张广雅诸人，均有文章道义之契。广雅有《挽吴圭菴》诗云：“诗君日浅见君心，两疏忧时壮翰林。交遍公卿无诡合，久更戎马转湛深。怜才曾听巫咸筮，（君典试，有绵竹杨生高才不遇，君深自咎责，至于下泣。）敦旧亲调子敬琴。（谢{鹿吝}伯前辈病殁，君经纪其丧）。使府三良同一厄，秦川呜咽陇云阴。（君与尘伯及张兵备树皆为恪靖伯荐辟入幕，期月内并卒”。）篑斋《答圭菴和净师见赠之作》有句云：“先皇十载岁辛未，君辞戎幕宾于王。玉堂相见遂心折，三年校秘商丹黄。”弢菴癸卯赴篑斋之丧，小住南京，留宿子涵寓斋。得诗十四首，一云：“坐上何郎旧饮倦，别来牢落亦华颠。人生畏友谁能少，太息圭菴不假年。”自注：“圭菴篑斋至契，诗孙姑丈也。”数诗皆可见交谊者。

二二五、圭菴集中，多隐切朝事之作，其最著者为《冢妇篇》、《小姑叹》、《天孙机》、《邻家女》诸首。《冢妇篇》云：“门祚本寒素，质陋长善愁。托身适贵族，甲第连朱楼。先后众娣姒，什伯亲疏俦。冢妇主中馈，明慧称才优。威姑有喜怒，一意承温柔。温柔岂不懿，所愿无{侃言}尤。任劳先任怨，匪但心休休。馨腥久相习，早辨薰与猜。况今家多难，旧业芜田畴。我居介妇末，疏逖空涕流。鞠凶伊可畏，未阴亟绸缪。求贤庶自辅，为尔歌好逑。有姆倘善教，引近爰谘谋。资沅富兰芷，明珠在炎洲。光气世宝重，纫佩悬巾鞲。小姑暨诸妇，或恐志不侔。和众与推挽，窃愿从之游。门庭既清肃，内宁无外忧。众妇尔毋怠。坠宗实尔羞。”此首乃为恭亲王及左文襄作者，“冢妇”以喻恭王。“有姆”以喻文襄，“介妇”、“疏逖”，则圭菴自谓。清同治间恭王长军机最久，吏中以左文襄最负时望，诗中“资沅兰芷”，及“光气世宝重”等句，即指文襄而言。圭菴颇盼文襄入相，而深以远在西陲为惜。“和众推挽”及“坠宗实尔羞”等句，则以勖恭王，深冀其求贤自辅，共谋国事。迄后文襄虽入枢府，未几即出督两江，不能久于其位，又圭菴所不及料矣。《小姑篇》云：“入门为幼妇，稽首歌姑恩。三日入厨下，诸姒为我言。家世守先业，田园甲幽燕。无端遘害。雕敝年复年。冢妇自明慧，嫩漫思避喧。小姑育南土，于归家太原。稍知道途事，臧获交称贤。归宁侍阿母，中馈同周旋。初云佐筐，已乃操管键。事事承母命，处处蒙人怜。深潭不见底，柔蕤故为妍。女巫托灵谈，宁止糜金钱。人或为姑语，善遗离堂前。非无姊妹行，远嫁多在边。舍旃勿复道，何以祈安全。诸姒语未终，我忧泣涕涟。思欲谏冢妇，室远情未联。小姑初见我，颇若亲婵娟。苦口倘能谓，诸姒宁惮烦。阴云幂檐际，隐隐闻杜鹃。佛徊就私寝，终夜不成眠。”此首专指沈文定而言。恭王当国既久，年事复高，又深喜文定之附己，倚若左右手，故以“嫩漫避喧”，及“处处蒙人怜”为喻。文定以山西巡抚入直军机，原籍吴江，故有“南土”、“太原”等句。“深潭不见底”等句，盖指文定之厚貌深情，外托廉介，可谓妙于写真。“非无姊妹行，远嫁多在边”句，亦隐指文襄而言。“杜鹃”句盖用南人作相故事，沈固南人也。《天孙机》云：“少小织缣素，稍长裁锦绯。贫女无早嫁，为人作嫁衣。纷然理边幅，刀尺从指挥。细意重慰帖，服衣架施挥。嫁者亦殊贵，冠披纫珠玑。女红乃娴习，针神世所稀。纳徵罗采弊，鸾凤行双飞。心苦意暇，招我襄闺帏。度我鸳鸯谱，文理窥精微。作别送之子，杨柳何依依。一朝被召出，棘墙桑四围。春蚕食叶尽，献丝朝副帏。美人职染采，巩蜕扬芳菲。知我事纺绩，问我天孙机。天孙亦何巧，经纬分当几。天吴与紫凤。颠倒辨是非。我陋不足道，景贤陈所希。请师女公子，德音期无违。”此首乃圭庵自述者。贫女自谓，女公子谓文襄。圭庵久客文襄幕，倚畀甚切，故以为人作嫁，及“招襄闺帏”为喻。“一朝被召出”句，指辛未成进士事，时甫自陇上左营归，故有作别之语，美人指李文正（鸿藻），时教习庶吉士，故以“职染采”为喻，又文正时值枢府，文襄方在陇上，故以“请师女公子”为喻也。

二二六、圭庵有《邻家女》篇，盖为潘文勤（祖荫）、翁文恭（同稣）作者。诗云：“小时门前剧，女伴相颉顽。邻家久洽比，欢如姊妹行。西邻早奉帚，华冠七宝当。倩盼自矜宠，意态殊飞扬。良人稍裁抑，悲啼毁容妆。因缘复助篷，低首含凄凉。凄凉固自喻，顾我何庄庄。东邻俨班左，绛纱悬洞房。时还佐中馈，有无劳龟皇。周旋旧俦侣，厚貌逾寻常。貌厚倘可语，敷衤任言其详。昔闻漆室女，忧时独傍徨。亦有冯婕妤，奋身熊敢当。纵非主内政，求贤慎扶将。入门易见嫉，子云戒其伤。亦勿取容悦，兰麝徒熏香。泠泠《洞萧赋》，笑我耽篇章。不望琥珀佩，矧彼珩与璜。人言同社燕，后先成凤皇。西飞高举趾，东飞鸣锵锵。同声庶贺世，何以协归昌。”诗中东邻谓翁，西邻谓潘，两人交最密。故以姊妹为喻。潘在南齐有年，因癸酉科场事落职，颇为愤挹。后因门人等醵三千金，报效园工，始得赏京堂，故以“毁妆助篷”为喻。翁本任师傅，又兼户部侍郎，故以“绛纱中馈”为喻，且与圭菴亦系同年交旧，时有往还，故有“周旋旧侣”之句。后半颇多规讽之语，容悦熏香，情见乎词，直谅之风，近世所罕。惜潘翁之未能尽喻耳。圭菴当日诗成，即以示殁庵先生，故知之最详。辙记所语，以补国闻。至其诗之工，更不待论。圭菴又有《耳鸣》一篇云：“珊珊仙佩下增城，握手花间理玉笙。话到耳鸣红晕颊，教侬休说许飞琼。”读者或误以为闲情之作，实亦隐指时事也。圭菴忧时如。一日常熟过访，圭庵辙以格非救时之大义责之。常熟喟然，以羽毛未丰，不能高飞为解，且云此语不可为外人道，若恐以此忤时者。圭菴遂有是作，此亦艘老追述者。按萍乡文芸阁学士所为《间尘偶记》云：“翁叔平尚书与余素善，余疏落，要不常相见。然比者以一人而兼师傅、军机总理衙门、督办军务处，义须户部，皆至要之职，而犹不能办事，又不欲居权要之名，一彼一此，讫无定见，以此召乱，谁能谅之。嗟乎张茂先我所不解者也。”此节可与圭菴诗互相发明，亦治同光间国故所宜知者。

二二七、吾邑风雅，盛于咸同，一时有“城东七子”之称。“李玉泉先生文安《自讼诗》云：“浪得城东七子名，题襟欣得附群英。竭来剪烛西窗雨，酒冷香残十载情”。自注：“与盛议卿、余荆南、赵云墀、张雨邨诸人为文字交，受益良多。”计其时，先生方课读里中也。李氏世居吾邑东北乡，累叶皆力田习武，自先生始以科第起家，为庐郡望族。相传先生官刑部提牢时，折狱平恕，矜全颇多。所著《愚荃敝帚》及《贯垣纪事诗》，尤徵阴德，世以于定国、徐有功比之。嗣随袁端恪公归里办团练，毁家纡难，遂为淮军所自始。文忠昌大其绪，卒佐中兴，盖得力于趋庭之教者，非一日也。先生遗集为文孙伟侯国杰编印，诗仅一册，多作于官京曹时。《乙巳仲春都门寓宅寄示诸子至》云：“红米青煤白屋居，年年归梦愧鲈鱼。柳塘春浪松溪月，绝忆淮南旧草卢。”《答杨紫亭秀才见赠》云：“年来留滞天涯迹，旧雨飘零宿草迷。（谓仿仙）。好是云亭无恙在，包墩东畔鲍台西。”按包墩、鲍台，皆邑中胜迹，即香花墩、明远台也。

二二八、先生集中有《倚庐白雁》诗，录其二云：“无数春前雁，翩翩著白衣。几回双鹤至，来吊远柴扉。”“来宾扬索彩，墓外几回翔。意似悲梁木，哀鸣欲断肠。”自序云：“丙午人日奉讳里居，有白雁千百成行，回翔空中，哀唳远闻。此物南中向少，共惊为异，隐庐感泣，得句志之。”此与李文定（容斋）庐墓白燕来巢，同一孝感。容斋年六十，奉太夫人之讳，归里营窀穸，筑室墓上，负土攀条，辟踊号痛，三年不入城府。事见毛西河（奇龄）所为诗序中。容斋《庐居感述》亦纪其事云：“白燕原微鸟，双来亦偶然。惟怜回雪影，阅月重流连。舆颂惭过实，笺辞愧附诠。开延真不敢，莫讶闭门坚。”又《除夕礼墓》云：“春至可还来缟雁，岁除犹见哺慈乌。”史称赵清献越国夫人墓庐，白爵呈样，不能专美于前矣。近日后生小子，竞倡异说，废孝短丧，书之滋痛。因述先辈遗型，并及同里盛事，冀为浇俗衿式之资，亦四始、六义之教也。至容斋《乔梓诗》，余于《广德寿重光集》已为刊行，佳诗固不止此。

二二九、词为诗余，原本《风》、《骚》，被之弦管，托兴抒情，与诗并重。世俗以词为诗之剩义。殊属误解。余于词之工者，每喜讽绎。汴京、临安诸老，凡工诗者，固无不为词；且诗之佳者，亦多含词意。梅宛陵诗“不上楼来今几日，满城多少柳丝黄”。六一云：“非圣俞不能到。”亦即李易安词“几日不来楼上望，粉红香白已争妍”之所自滥觞也。稼轩词《鹧鸪天》歇拍：“不知筋力衰多少，但觉新来懒上楼。”实则仍从香山“老来筋力上楼知”句脱胎而出。东坡乐府为北宋大家，偶读其《法惠寺横翠阁》有句云：“雕阑能得几时好，不独凭阑人易老。”置之词中，亦属绝妙。又耶律文《正鹧鸪天》歇拍云：“不知何限人间梦，并触沈思到酒边。”置之诗中，亦属隽语。临桂况夔笙云：“词中求词，不如词外求词。词外求词之道，一日多读书，二日谨避俗。俗者，词之贼也。”知此可与言诗。

二三○、吴江陈佩忍（去病），一字垂虹亭主，南社吟侣中之健者。所辑《松陵文集》、《笠泽词徵》，均已行世。君与贞壮、晦闻、秋枚、寒碧诸子，多有唱和。杭县徐仲可寄所为《浩歌堂诗钞》，半民国后之作。《述怀叠均》云：“我亦频年变破扉，著书徒遗蠹鱼肥。沧桑几度经来惯，那复能令海岳飞。”自注：“茶陵都督，常集定公‘世事沧桑心事定，胸中海岳梦中飞’手书楹联见赠。”君又有《春暮集朴学斋诗》“市楼一角日西斜，细雨樱桃正落花。尚有斯人存古谊，独招朋旧泛流霞。残春欲去情犹恋，乳燕初飞力末奢。底事茶靡消息晚，故教魂梦绕天涯”。乃为胡朴安作者。朴安，吾皖泾县人，名蕴玉，朴学斋其自署也。余耳君名甚久。静仁曩在海滨，曾赠君集，近仲可又以奇示。其《答佩忍、匪石、楚伧》四首之一云：“陈子太邱裔，慷慨能文彡彰。阐幽徵文戏，汲古绠何长。（谓佩忍。）孔璋富藻丽，吐辞多悲凉。磊落而英奇，肝胆照人肠。吾爱叶梦得，豪气不可当。隽逸多壮思，落笔吐光芒。（谓楚伧。）卓哉三君子，永矢吾不忘。”又有《和陶诗》一卷，番禺潘兰史序之，盛称其“饮酒保天真，常醉以为宝。吾观清醒人，往往盛修表”之句，沉冥自放，非得已喜。君学有家法，所著《包慎伯年谱》颇精详，为士论所称。弟怀琛，字奇尘，亦工诗。《津榆道中作》云：“换尽貂裘醉不成，天涯犹是作长征。人经忧患难为客，笛到幽燕已变声。历劫千年城独在。出关八月柳先零。何如归去江南卧，相对黄花插胆瓶。”《渤海舟中作》云：“窗外风涛日夜奔，横支孤枕压惊魂。迷离断梦在何处，天际青山发一痕。”君兄弟自相师友，世以为难。又论诗云：“宋诗如西洋油画，善刻画；唐诗如中国水墨山水，善写意。黄山谷诗曰：‘江流画平沙，分派如回笔。’油画也；韦苏州诗曰：‘归棹洛阳人，残钟广陵树。’水墨山水也。”亦发前人所未发者。泾固望邑，尤多诗人，山水有灵，信不虚矣。

二三一、余于寒碧、栝庐之死，均极哀之，并载同时挽诗入《诗话》矣。寒碧，侯官林氏，名景行，字亮奇，诗笔清迪冲夷，殆不类得此祸者。《畏暑入山，得行严京国书却寄》云：“夜气犹荒曙未明，枕楼无际待风生。病中千态君能写，湖外双眸我最清。漫喜较量与舸，乍应问讯雨还晴。湿云不散鸥先倦，何取烟波狎此盟。”《湖泛口占示贞长》云：“晚风翼翼浪吹衣，凉水鳞鳞翠入微。借与诗人随一舸，枕流看树澹忘归。”石遗录君诗入近代诗钞，强半皆湖上勾留之作也。

二三二、和钧以《霜栝图》介宝融徵题，且曰海内知者，多有题赠。石遗、海藏，亦皆宠以佳什。以余与栝庐主人交谊，当必有所发抒。陈容同死，郭亮收尸，偶念两年前风雪过辽返骨情景，亦足凄然。余当题二绝云：“华屋山邱一刹那，归来辽鹤感如何。眼中双栝犹无恙，怜尔贞心历劫多。”“收骨沙场事可伤，梁侯风义不寻常。雪池宾客多星散，宿草荒荒又几霜。”石遗、海藏诗未见，容续求之。哲维有《苣挽诗》甚佳，并录于此：“惨淡迷龙战，凋伤遘鹏年。伏搜随李密，失策佐桓玄。玉碎真当惜，膏明本自煎。向来相厚意，流涕不成眠。丧乱看骈尽，于君有至哀。秋堂成永诀，记室是虚陪。温序须难返，宾王貌漫猜。故乡城郭异，化鹤莫归来。”苣，栝庐别字也。

二三三、离春黄季刚（侃），其尊人为翔云先生。以文章气节，有声咸光间。君少承家学，壮有才名，与吴县汪东（旭初）、歙县吴承仕（检齐）、蒲坼但焘（植之），同为太炎高足。余与君久不相见，前岁自武昌曾寄书索寄近刻。时方都讲鄂校，屏绝声闻，邈然高躅，心窃敬之。君工填词，诗亦不作六代以后语，近体尤不轻作。《赠大圆居士唐粲六》云：“都梁奇卉远传芬，矫矫唐生信不群。辩理直过《齐物论》，归真早有发心文。螺音应揭狂惮覆，雁宕今看晏坐云。我已人间无所恋，值回江海拟从君。”《至武昌寄北京大学文科同学》云：“深渊有回澜，嘉卉向故根。宿心既云慰，万事何足论。驰车武阳外，日夕归修门。江汉自安流，南纪今弥尊。追维宠乱功，始信危能存。虽幸楚风远，犹怜秦俗昏。微躯感萍蓬，累岁怀兰荪。乡党不见遗，承命载欣奔。早怜朔野寒，晚爱江乡温。誓将息纷华，专志馨饔飧。登楼望蓟丘，慷慨怀旧恩。谈谯且轸念，况乃托弟昆。久要贵不忘，薄终义弗敦。徒恐燕雀辈，昂首讥翔军。离别诚独难，思之尚销魂。”《始达武昌，即事言怀》云：“十载飘蓬始得归，眼前百态与怀违。故乡多少伤心地，试问当年丁令威。”“火丛祠楚始张，八年岁月去堂堂。赢颠刘蹶君休问，且萝人闲建德乡。”“朔野频年作旅人，屡劳皂荚擀黄尘。归车如剑过郧，到眼山川尽可亲。”“回首风尘合息机，远游何事久忘归。归来百计皆须后，且向秋山看落晖。”“陇汉逡巡马季长，晚途折节亦堪伤。君看绕指柔何甚，犹是当时百练刚。”“菽水深惭义养人，关河转徙累衰亲。晨飧馨洁推乡味，从此南陔有好春。”“篝火丛祠”句，颇有所讽，君之沉冥遗世，殆亦有托而逃乎。

二三四、元和韩桂胎司寇《封还读斋诗稿》，有《花王阁剩稿题词》二首：“河朔当年豪侠俦，拚将《骚》、《雅》寄离忧。知他多少兴亡泪，销得铜驼陌上愁。”“破碎山河遗一老，颓唐风月足悲歌。六丁从受仙官敕，流落人间已不多。”稿为河间纪厚斋先生所作，泊居先生，其裔孙也。节菴亦有纪拔贡钜维赠先世《花王阁剩稿》一卷，《漫题》五绝云：“已是斜阳欲落时，不成一事鬓如丝。文章无用从飘泊，惆怅花王数首诗。”“休将晋惠比明熹，听讲心开尚可为。不见当年孙阁部，令予论世独伤悲。”“普德寺高配圣尊，前潘后陆不堪论。此时此局真难得，杨左犹能一雪冤。”“青豆房中意想深，酒醒抚剑更沈吟。谁知一滴芙蓉泪，已入才人异代心。”“河间风格比田间，蟪恋余香未忍闲。我亦观星通帝座，由来同调在深山。”诗中有明熹、杨、左等语，作者必为晚明人物。泊居实为文达五世系，散原赠诗，有“此是通儒六世孙”之语，亦误，泊居尝以告人云。

二三五、桂ぎ司寇以京曹按事至皖，有《谒包孝肃祠，迫次钱香树先生均》云：“金斗城南路，松杉孝肃祠。儿童私爵氏，鬼物凛容仪。正色中朝望，清风百世师。一泓门外水，好与芜蘼”此诗可入邑乘。司寇为文懿之系，与吾乡歙县鲍觉生（桂星）侍郎唱酬至夥。觉生有《桂司寇枉临赋谢诗》云：“竹外停油碧，花间坐闩斜。童孙解窥客，稚子学檠茶。朗月垂襟佩，春风散齿牙。皋陶有真面，何必削如瓜。”司寇赋答云：“僦屋横街北，朝回日未斜。门真清似水，客至便煎茶。结习成鱼蠹，流言听鼠牙。升沈莫须说，端合学匏瓜。”觉生曾贰户部，以言事被谴，故诗中及之。平日与吴兰雪齐名，而吴服膺甚至，赠句有“低头东野”之语。故司寇挽君诗有句云：“平生臭味荷兰并，犹道低头台拜君。”盖纪实也。

二三六、任邱藉亮侪同年忠寅，吾党中之健者，《五十初度徵和》有句云：“枥下驹垂老，书中蠹已肥。为诗告朋旧，因病得忘机。”见道之语，不仅诗工。余次答二律云：“举世夸欢，斯人昔已醒。棋奁空白黑，薪火话蓝青。习静心求放，钞诗手罢停。蟠胸饶国故，沧海旧曾经。”“世论惟憎爱，千秋有是非。津桥鹃正恶，辽海鹤将归。交以忘年契，身因味道肥。王城容大隐，早息汉阴机”，君为吴挚甫先生主讲莲池时高足，故以“薪火”、“蓝青”为喻。比岁杜门养疴，吟成癖，曾以手写《病呻集》奇示。其《春晴游北海》诗有“由来青帝真无我，饱放韶光不要钱”句，亦极见作意。

二三七、石遣自闽奇示《石遗室诗续集》，中有《续除夕怀旧诗》为汪鸥客（洛年）作者：“供养云烟不永年，清门文采早华颠。节菴不作香聪死，谁赋丹青引一篇。”鸥客杭县人，故人汪穰卿（康年）之弟。穰卿清季在京主《萏言报》，余犹数数见之。鸥客则知其专精绘事刻石，笃于风义。庚申余在上海，君主沈子培家，不时往来爱俪园，顾未及一晤。君以薄宦滞鄂，与节菴、香聪诸人交最笃。节菴有《丁酉十月与鸥客别二首》云：“心共林峦日日深，佳人窈窕托幽琴。不知何处茆菴好，许我从容抱膝吟。”“猿鹤笑人长不归，枇把花较去年肥。读书有得同招隐，子备蓉裳我芰衣”。又《汪社耆青山老屋图，迎沈乙菴归，属余题诗》云：“清溪老屋好归来，昨夜山云似有开。一道飞泉千点雪，几株老树百年苔。”社耆，鸥客别字也。君耳重听，故人呼为“汪聋”。宝融曩在沪，君赠以二画求一诗，其嗜名如此。海藏有赠君诗云：“江汉相逢早识君，沧桑□□感离群。画师遗老人争重，君是前朝汪水云。”可以见君生平。

二三八、秋岳旧藏渔洋老人手批明刻《钤山堂诗》选本，并以徵题。石遗诗云：“河豚有毒腴真美，孔雀虽华胆莫尝。颜色平常风味薄，尚劳诸老费评量。”“格天阁下豚儿贵，偃月堂中只字无。错把冰山当冰雪，新城低首接新都。”“始终窠臼落明人，赝体唐诗尚隔尘。未免于情加惋惜，只应清秀李于鳞。”“圆海工诗说矫情，（乙盒说）。虞山骨秽望溪评。休论出拜安妃日，（渔洋批语。）少日何曾唱《渭城》。”渔洋《论诗绝句》于分宜颇致惋惜，此与州孔雀之喻，同一见解。今京师宣武门外有松筠菴，为杨椒山故宅。阳湖赵味辛（怀王）题联云：“燕寺宅犹存，两疏共传公有胆；钤山堂在望，十年不出彼何人。”下联盖深惜之。石遗此诗，于分宜抨击甚至，“少日何曾唱《渭城》”句，直翻渔洋之案矣。马阮均有才名，呃于清流，为世唾弃。圆海诗，闻南京图书馆有钞本，中有澹静之作，亦不类其为人。友人徐森玉（鸿宝）亟称之，容当索阅。

二三九、匏庐《题王批钤山堂诗》，亦为秋岳作者：“爱好渔洋是夙心，钤山十载感何深。《渭城》忍俊流传句，跋尾犹容拾碎金。”“青词唾骂满人间，侈纪恩荣不汗颜。苦觅个中冰雪语，大都少作已从删。”“百泉序又升庵序，坛坫当时几盛名。匹似醉书绫绫衤戒，白头金齿可怜生。”“心画心声总失真，遗山昔已诮安仁。累累脏贯冰山录，此本翻为庋阁珍。”“松筠谏草剩虚堂，不独慈仁寺址荒。文武即今忧道尽，休论遗臭与流芳。”秋岳自题云：“不记东堂清寂时，却烦儿辈作青词。州鬻饼真佳喻，何处王维少作诗。”“挂角羚羊捌正宗，每从澹墨想舂容。如皋马上论诗日，小簇山光几得逢。”“冷摊无地访慈仁，听雨楼荒话近乡。独拥残书随坐卧，红桥愁忆冶春人。”此亦一诗案也。

二四○、日友大仓喜八郎，以戊辰春逝世，年九十三矣。余挽一联云：“五湖烟水怀高躅，万石家风启后昆。”见者颇讶其隶事之切。曩桐城吴挚甫先生游日，亦有《大仓招饮席上诗》云：“永和曾记集群贤，邻国千秋复此筵。襟抱已无王谢辈，风流今落海云边。两心契合金堪断，一士精诚石未坚。自古殷忧能启圣，韦弦幸佩意茫然。”挚老东游，已在甲午后，故有殷忧之句。集中多与彼邦朝野士夫投赠唱酬之作，文采风流，照耀瀛海，至今东人犹乐道之。挚老又有《过马关诗》云：“愿君在莒幸无忘，法国摧残画满墙。闻道和亲有深刻，欲移此碣竖辽阳。”国内纷争久矣，甲午往事，谁其念之，读此诗为之抚膺三叹。

二四一、旌德吕眉生（清扬），即世所称淮南三吕之一也。清季余客辽东，眉生适都讲女校，与余及舒宜园均有唱和。其柬余诗一首云：“仲宣吾乡豪，山岳气峥嵘。仰吞日月光，吐作世界明。壮游走辽沈，岂为宦情撄。亦欲览山川，一抒豪宕情。何期客中遇，投诗意自殷。捧诵谬矜好，使我颜为颇。愿君挥戈手，怒浪斩长鲸。风云一叱咤，天下看澄清。元勋垂竹帛，芳馨千载名。”巾帼有此，良为难能。改革后闭门修学，声华黯然。昨见《致孤桐书》云：“近二十年，幽居白下。有竹一丛，日思劲节。种树园屋，藉看回黄。”寥寥数语，弥徵雅抱。

二四二、荆公绝句，前无古人。初夏即事云：“石梁茅屋有弯奇，流水溅溅度两陂。晴日暖风生麦气，绿阴幽草胜花时。”广雅极称之。今京师下斜街畿辅先哲祠不朽堂侧，有绿胜盒横犏，乃广稚所题，即取荆公诗意也。周泊园诗宗宋贤，早岁致力简斋，国变后则致力正字、荆公。晚岁自述所得，有“后山吾友半山师”之句。近人如李亦元《雁影斋诗》，颇以绝句擅长，亦多神似荆公者。

二四三、阳湖陆祁生为吾肥学博时，辑《淝水兰言录》，余久觅未得。其《崇百药斋诗文集》，刊于合肥学舍，由徐汉苍、蔡邦绂、盛朝杰、东大镝、李汝琦、赵对、赵彦伦、虞毓芳、王应铭、黄承谷、李鸿图醵资为之，皆吾邑士人之及君门下者。集中《题徐秀才汉苍诗卷》云：“一月平梁白发侵，天南、昌谷共高吟。不知此日滦湖水，持较春愁孰浅深。”“绝忆诗人赵倚楼（席珍），城南一醉典征裘。徐郎解识离乡苦，只放轻帆到涧川。”《题赵秀才对激冀北送春图》云：“朝来正赋送春篇，何处春归不可怜。我去江南君冀北，不知春去定谁边。”《选诗行简赵孝廉席珍、夏秀才云、李明经宗白、徐徵士汉苍、卢明经先骆，并寄李，严州春、黄秀才承谷、赵秀才对激》，中有句云：“合肥诗人领袖谁？前龚后李肩相随。尚书盘盘才较大，次韵五言疑可汰。固知诗好不贵多，兰发一花真绝代。”“我闲无事欲选诗，引年却疾此最宜。诸君爱我竞持赠，已觉五日忘朝饥。”“序诗但序齿，周子（大槐）龙头赵（彦伦）龙尾。好诗非好名，未许妻孥喻悲喜。”“东望巢胡感逝湍，梅花消息滞春寒。一编《淝水兰言录》，便作词科荐牍看。”又《题夏秀才云诗集》，则有“试看衤集兴五十篇，遄毅集中无此句。我初纵笔为歌行，颇向流辈夸吟狂。后来稍窥五言秘，欲与陶谢参翱翔。君今此体天下少，慎勿见异趋名场。等句。《题卢明经先骆诗》，则有“卢郎才思通银河，清词丽句删逾多。三千余字《颐园赋》，灿若银花闲琼树。”及“我到平梁访友勤，心倾第一倚楼人。还从城北邀词客，重与江南赋冶春”等句。自注：“谓赵孝廉席珍、徐徵土汉苍也。”又《题赵孝廉席珍集》，则有“一卷诗应冠五城”及“三叠琴心道欲成”之句。又《赠李徵士宗白》，则有“孝廉之徵李生可，我言于众皆云宜”之句。《题及门蔡徵士》诗，则有“蔡生拙修饰，下笔颇颓放。心花忽怒发，显晦不可状”之句。《赠张秀才丙》则有“夜来读君诗，寒檠发光怪。七言设长城，百雉压曹郐。尤工怀古篇，全史恣澎湃”之句。又《口占寄怀》云：“不见张郎久，相思遣最难。书怜柔日辍，客罢腐儒餐。乐府近何似，柳花吹又残。牵舟如可住，各有旧渔竿。”按渔村先生诗，前已录入《诗话》。以上皆关吾邑献徵者，余曩有《合肥诗徵》之辑，冀与邑志并举。南陵徐随盒《乃昌》，叠以钞诗见寄，稍暇当卒成之。陈子言之《庐江诗苑》，先我而作，拾遗补阙，有待方来，不敢不勉也。

二四四、《冷宦闲趣图》，邑人黄秀才承谷，为祁生学博作者。图凡十二帧，曰《四顶看云》，曰《双流晚钓》，曰《浮槎调水》，曰《巢湖泛秋》，曰《群经审韵》，曰《衰柳填词》，曰《石塘访友》，曰《安丰题墓》，曰《赏雨携尊》，曰《街寒送别》，曰《学舍定文》，曰《雪庭联句》。君《赠黄秀才诗》云：“屈指平梁诗弟子，黄生最似六朝人。近来画笔尤无敌，持较诗才更绝伦。惊尔速成知慧业，老余作达寄闲身。不妨便有千秋想，幅幅流传逸事真。”盖谓此也。君风流宏奖，尤得士心。同里李明经汝琦秋试不售，以诗慰之，李答诗有“先生宁以科名重，我辈全当骨肉看。惭娩师恩同罔极，受时容易报时难”之句，亦科举时代佳话。诗亦甚工，殆可方驾城东七子者。

二四五、吾邑香花墩为包孝肃公读书处，后人即其地建公祠。祁生有《谒祠诗》云：“衤集花浅草城南路，名宦乡贤共一祠。赤棒威名京尹重，乌台逸事野人知。此墩介甫无争意，遗像方平有去思。我是五湖烟水客，钓竿可许试春池。”自注：“祠前有池产鲫尤美，非包姓不得渔。”又所为《孝肃公画像记》谓：“从公末孙士毅许拜公遗像，而始决知向所闻见，皆非真孝肃。”且曰：“孝肃状貌丑怪，即如世俗所传。孝肃之为孝肃，固不在此，而况其否耶。”录之以补志乘之遗。

二四六、津门城南诗社，范老实主之，吟侣甚盛，颇多旧识。报载《城南十子歌》，直可作小传读也：“范孙归然鲁灵光，头白先朝旧侍郎，温柔敦厚诗教昌。（严范荪）。乡人更有比部王，说诗每道范肯堂，淡语能真混宋唐。（王仁安）。式之南派亦清刚，春在平生赐也墙，《晚晴》诗选费评量。（章式之）。以诗喻画顾长康，便便腹笥无尽藏，镂金错采殊乔皇。（顾寿人）。幼梅自喜称酒狂，淋漓醉墨醒即忘，柳条边外天苍苍。（赵幼梅）。珊瑚击碎听刘郎，七言脱口苏与黄，广筵招客芍药香。（列云孙）。子通上数屈陈梁，心脾饱沁荔枝浆，海南万里夸吾乡。（吴子通）。李侯吟冰雪肠，丹青余事同流芳，秋山一抹真如妆。（李寐盒）。名父子之有汉章，工于裁对成《七襄》，蒲牢百八尘梦凉。（王汉章）。侠宠清才似两当，春蚕食叶下笔忙，诗话城南话短长。（陈诵洛）。”作者自署诗逋，殆粤人也。余息影沽上，偶吟事，初畏人知，范荪、幼梅诸公，强邀入社。忆丙寅九日，集寐盒宅，余分得“人”字，即席成诗云：“坐有黄花酒色新，天津桥畔聚诗人。尊前忍负重阳约，世外聊容小隐身。得意神交堪入画，（同社徐石雪李琴湘均工绘事。）未寒天气乍如春。砚田卅载荒芜甚，回首师门娩火薪”。末二句，谓寿人先生也。嗣招同人谯集寓斋，以摅怀旧之蓄念，发思古之幽情。分均，各赋一诗。缀蘅适自京来，亦得与焉。幼梅云：“眼底茫茫果何世，六合扰攘无宁居。揽辔澄清有同志，甚欲枯朽蒙吹嘘。忍泪看天值天醉，嗟我此愿真成虚。众仙拍手作大笑，笑我尘世皆螂蛆。今传是楼足千古，填胸烦恼全消除。吟诗作字适吾适，何者为龙何者猪。他日湖上闲骑驴，使我意气一发摅。”纬斋云：“斯文合有如兰契，《大雅》能追如谷怀。信是楼台无地起，不妨忧乐与人偕。”玉裁云：“主人重风义，论交无新旧。相视如骨肉，往往在邂逅。渔洋感旧诗，言之意何厚。悠悠文字海，于此见所守。君诗如渔洋，衣钵孰传授。海天吊亡友，热泪满襟袖。渊然古性情，畴能出其右。推君报国心，宁避颠与仆。一朝挂冠去，旷怀溢宇宙。结庐人境外，有巷敢云陋。烽火满中原，同室日相斗。既无悔祸心，缨冠岂能救。不如卧海滨，哦诗且自寿。朔风卷微雪，寒梅已争秀。想见抱膝吟，人鹤两消瘦。”寿人先生云：“此夕同倾北海尊，他年会合延津剑。斫地酣歌且莫哀，东山应为苍生念”。仁安云：“少小不如人，老来语更讷。有足不能行，无蛩苦若蹶。忽于文字中，得识吾家勃。促句复传觞，诗兴涣然发。方今世事奇，清流半污湄。入山友麋鹿，下床避蛇蝎。一笑辕下驹，长鸣互舵。愿得老泥途，啸歌到黄发。”琴湘云：“黄山石室大如斗，著个词人无不宜。是地曾修文字会，知君应有故乡思”。问田云：“年年动地惊鼙鼓，文字可怜贱如上。今传是楼开诗筵，将军独作骚坛主。曩者久耳将军名，后无来者前无古。方今万方正多难，何事倾然谢簪俎。大地已枯万流横，朝阳未浴千山瞽。斯人不出将奈何，海内苍生望霖雨。”子通云：“避地词人室独幽，于今传是有高楼。因缘文字多青眼，落拓江湖渐白头。”缥蘅云：“补天事业出儒生，开府归来拥百城。乱世苔岑珍气类，少年湖海悔诗名。（赵幼梅谓民国初元在报端时见拙作。）题襟尚有贞元侣，变《雅》能追正始声。末座黄裳吾岂敢，朋簪倦倦愧深情。”余分均得“之”字云：“孤行却曲欲何之，落落乾坤一酒卮。敢谓陋居堪避世，最难嘉客惯吟诗。小阳时节春初报，淡水交情久更知。好事云崧严击钵，（谓幼梅。）捻髭得句总嫌迟。”同人多有和作，范老云：“咏何伤竟戒之，聊胜枯对酒盈卮。随缘便作逢场戏，省事无如叠均诗。未必文章妨要务，或从酬唱结新知。待公再起东山日，暂废清吟亦未迟。”时令戒诗两月，破例为此，故范老诗特及之。孤桐云：“总为多情方好客，贤于作政是论诗。”缥蘅和余兼柬范老云：“羊裘风月宜高隐，驴背光阴付短诗。掌故侍从前辈问，鬓霜真遣远人知。”以外息庵、幼梅、静娱、栩人、蹇庐、侗伯诸君，和者不少，且有累叠者，余亦累叠报之，诗多，不具录。此真范老所谓“省事无如叠均诗”矣。孤桐、缀蘅、醇士，均先后被邀入社，偶有觞咏，尚不寂寥。遐庵书来，以津门吟事方新，几复水西之盛，极致推挹，则又不免声闻之过云。


二四七、京师琉璃厂，为辽时燕下乡海王邨地。厂东门内一宅，相传为王渔洋旧寓所在处，手植藤花尚存。孙松坪诗云：“诗人老去迹犹存，古屋藤花认旧门。我爱绿杨红树句，明月惆怅海王邨。”盖纪实也。歙县程鱼门太史晋芳，有《移居琉璃厂之火神庙西夹道》云：“厂东西畔结深庐，藏海微身一叶如。听鼓趋衙尘扰扰，打钟吃饭步徐徐。势家歇马评珍玩，冷客摊钱问故书。倘趁春灯倦游历，煮茶烧笋幸过余。”君诗成，以奇袁随园。随园笑曰：“此必琉璃厂也。”今其地名太平巷，吾友武进徐石雪京寓，又即鱼门旧址。赋诗云：“蕺园故宅卜新居，文采风流娩弗如。一事与公绿不浅，旧藏犹有手钞书。”自注：“藏有太生手钞选本《文选》一册”

二四八、石雪名宗浩，一字养吾，城南社中之健者也。余于蝉香馆坐上始识君，襟度愧然，尤徵夙养。君工诗善画，字学松雪，得其神似，尤精画竹，自题所居万竹庐，有“幽篁矮屋无人到，自有千秋在个中”之句。所为题画诗，多清绝可诵者，娘蘅曩有“八年绵竹萦归梦，到眼修篁似故人”句，乃在西山大悲寺作者。君为绘立帧，并题诗云：“少陵格律谪仙才，吐属清新不染埃。蕉萃明歼萧寺里，闭门谁与护苍苔。西风华篥动重城，撩乱乡愁一夕生。写得峨眉数竿竹，与君聊慰故园情。”君又为余画《今传是楼著书图》，缀以长句云：“渊明《归去来》，室无儋石蓄。君秉十年节，退税数间屋。瘦骨傲霜花，清风想寒竹。贻我一篇书，百回不厌读。亲旧感零落，世事嗟起伏。抱膝且长吟，高怀时所独。”诗画均佳，敢不永宝。《石雪斋诗稿》绝句之工者极多，《自责》云：“一舸江湖又早秋，锄犁身世转悠悠。何须看到飞鸢坠，始念平生马少游。”《偶见壁间煮石山人画竹》云：“道人画竹不专师，变化犹龙任所之。何事误投伧父手，乘雷破壁恐无时。”皆妙有寄托。题画诗近人惟林畏庐最工为之，石雪亦当首届一指。

二四九、宣和时有人题野店云：“是非不到钓鱼处，荣辱常随骑马人。”放翁诗云：“千古事终输钓艇，一毫忧不到禅房。”亦即此意。余旧有句云：“后乐敢希穷塞主，繁忧不到信天翁。”颇为海藏所许，实则此意已早被古人说尽矣。

二五○、余东渡日，居神产者三年。近市诸山，时蜡游屐，独摩耶以陡峻未能累游。山巅有忉利天上寺，为弘法大师开山。大师唐时入中土，学灌顶大法于无畏三藏。密宗之东，自师始也。摩耶夫人为释迦如来母。寺额曰摩耶山忉利天上寺。相传夫人象大同间浮海至此，故以摩耶名山。佛母逝世，上生忉利天，佛升忉利为母说法，故寺曰忉利天上寺。余友周养安（肇祥），前岁东游，有《游摩耶山二律》甚佳，录之：“不登忉利寺，摩耶空往还。松杉清夏暑，尘土净禅关。白乳池中水，青螺海上山。报恩知佛重，何敢惜跻攀。”“铁绠二千尺，烟云几百重。拨开无色界，坐断最高峰。海气明残照，松涛和晚钟。谁闻微妙法，夜夜有天龙”。余亦有《登摩耶山谒天上寺佛殿及摩耶夫人堂，小憩眺海诗》云：“三载居神市，习间摩耶山。上人曩语我，险峻不可攀。今朝值来复，早食午得间。家人偶发兴，散步睇螺鬟。不知岭多少，但觉路萦弯。初疑近绝顶，旋见水一湾。面面有异趣，如文不可删。同行仅四人，相顾力皆孱。坂急径蟠曲，无端比玉环。十步频一憩，疲极泪自潸。亦欲半途止，宝山肯空还。衰竭更作气，壮语供破颜。兰若忽在望，拾磴叩惮开。最后得殊胜，清绝非人闲。脱帽礼我佛，殿古苔痕斑。回身眺远海，飞舟类逐鹏。悠悠遗世立，俯视怜病瘰。同行互相慰，笑语顿忘艰。咏归告我友，山灵缘未悝。兹事良琐琐。可以喻一般。”诗却不工，聊纪游事。是日同游者余挈育季外，为惠民、劭鹤。惠民躯干壮伟，且精技术，向以健步自翔，兹游亦有难色，且行且却者屡，他更无论矣。记余所御者和服，所著者木屐，鼓勇直前，丝毫不觉惫苦，归至青谷，新浴振衣，愈喜腰脚之健。及今追忆，真东游中第一快心事也。数月后无冰过神寓，闻谈此事，欣然招伴前往，卒以蹇步止于山腰一逆旅中，向女居停假邯郸枕，高卧而还，竟不能一登绝顶，今且传为趣语。甚矣济胜之难喜。

二五一、文人绌于治生，已成通病，然未有如程鱼门之甚者。鱼门累世以盐荚起家，乾隆初两淮殷富，程家尤豪侈。君兄弟三人，接屈而居，延接宾客，筵淤无虚日。罄资购书五万卷，又好周戚友，求者必应，不求者或强施之，顾付会计于家奴，任盗侵了不勘结。以此家益落，负券山积，势不能支。晚乞假赴陕，将谋之毕秋帆，为归老计。时酷暑，索逋者呼噪随之，君已衰老，乘弁栈车，行烈日中，顿撼，复饮食失节，未抵陕即病，至中丞署十一月死。归葬恤孤，皆中丞一人任之。覃溪挽诗云：“载书西笑尚游遨，半世声明苦太劳。白璧琢成功更粹，黄金散尽气仍豪。”盖能知其生平者。君有《寄答杨二监云》云：“阿堵夙所嗔，恬不理家事。要知此游宦，遂作避债计。吟哦殊未已，薪米纷告匮。儒冠果误人，书史姑废弃。拙辞叩谁门，引领冀称贷。迫我以困难，阻我所乐易。转头望江南，一瓦覆何地。遑遑念阿兄，孑孑怜孱弟。家门久衰谢，兰艾虞芟萝。君知我最深，前策曷烦置。”又《奇怀舍弟》诗云：“迎年最是贫家忌，乞福终疑冷灶神。”皆可见其清况。惟鱼门以富室而降为篓人，卒至于饥驱道路，憔悴以终，如以许鲁斋学说绳之，则操术之疏，或亦无庸为讳也。赵瓯北挽王西庄诗，有“牙筹不废手亲持”之句。西庄颇讲封殖，居官亦乏清誉，当时议者颇多。瓯北此诗，洵为实录。余意鱼门之疏阔，与西庄之鄙吝，一失太过，一失不及，论者以为何如？

二五二、鱼门登第葚晚，朱笥河为其座主。君《送笥河先生视学安徽》诗所云“昔友今吾师，敦勉在行谊”者也。笥河督皖学，其李铁拐斜街宅，属鱼门居之，且以书籍见付。君赋《移居诗》，有“首冬旌节出江淮，特遣携家宿旧斋。花事六时环近砌，市声三面出斜街”。又云“鳍粥于斯感公甚，更无人索赁租频”。皆纪此事，亦见昔贤之风谊矣。

二五三、随园有《抚孤行》，为毕尚书作者，余最喜诵之。文曰：“我闻郭代公，四十万缗脱手空。又闻鲁子敬，指千困粟作投赠。此皆周恤生前朋，不如毕尚书待死友有深情。诸公听我《抚孤行》。（一解）新安鱼门子，姓程字蕺园。平生著述千万言，重仁袭义人称贤。只有作家二字天性短，玉卮无当不能盛一钱。食翰林俸，逋负如山。长髯拂拂两眉皱，急走西方求佛救。（二解）彤彤徂暑，乘弇栈车。烈风烧其心，炎风炙其躯，行年六十胸烦纡。望见毕尚书，当作菩提如。尚书迎入南衙居，只道故人来，不图新鬼俱。奄然一病遽萎化，瞑目而去片语无。（三解）尚书亲视含殓，泣下数行，褊拊为藉干，袒免为丧服。三桃汤，五谷囊，一一布置加周详。柳娶骈罗，羽葆辉煌，送东灵辆白下葬，旁人啧啧相夸张。道如此，异乡死，哀荣胜故乡。（四解）死者乐矣，生者哭矣，孤儿曾无凄宿矣。尚书闻之又买屋矣。可奈尚书官大梁，孤儿居建业，昏夜乞水火，鞭长莫能及。鱼门平日交满海内空纷纷，谁管东里西华冬日犹衣葛练襄。如枚百辈何足数，只能代为躅足仰望高天云。（五解）闯然明驼千里来，黄金百镒光皑皑。交与桐城侠士章淮澍，替主进，替营财。但许取子不取母，十年以后交儿手。（六解）七月二十四日，随园风和，章公挈孤儿，载酒相遇。作画纸券，唱《得宝歌》。顷刻金城千万丈，崽子绉孀得依傍。（七解）满堂宾客，额手再拜。不信当今，古人尚在。一叟无言搔白头，招阿迟来笑不休：而翁纵死汝无忧，汝不见翠尚书，风义高千秋。”随园此诗，情文悱恻，可以风世，直可作一篇纪事文读。阿迟，随园晚岁所举子也。

二五四、苏子美作《春醒诗》云：“身如蝉蜕一榻上，梦似柳花千里飞。”欧公见之曰：“子美可念。”未几果卒。贾秋壑《甲戌寒食》云：“寒食家家插柳枝，留春春亦不多时。人生有酒须当醉，青冢儿孙几个悲。”明年以谪死。两人虽品格不同，而事极相类。又杨叔乔京卿锐，世所称六君子之一也。戊戌春间，雅集江亭，分作诗钟。京卿所作为“来”“本”二字五唱，云：“抽刃我思来歙壮，横刀人诧本初雄。”一时服其工切，其后果及八月之难。易哭盒曾为宝融言之。近如周泊园《赠师郑吏部》有句云：“乘风欲去坡公老，临水将归楚客悲。”人亦诧其萧槭，未几遂归道山，亦可异矣。

二五五、“柳丝不系玉蹄朋，拗作长鞭去路赊。春色也随郎马去，妆楼飞尽别时花。”此嘉定黄陶庵先生淳耀诗也，先生湛深经术，大节凛然，盖不愧古人所谓铁石心肠者。而其香奁之作，艳丽如此。儿时甫解吟咏，先君子即举以相告，并有一绝句咏之，惜遗稿不存，今亦不能默诵矣。楹书犹在，追忆泫然。

二五六、言情之作，贤者不废，以词害意，殊为无取。赵清献有“春窗恼春思，一枕杜鹃啼”之句，司马温公有“相见争如不见，有情还似无情”之句。范文正公词，有“眉间心上，无计相回避”之句。韩魏公词，有“愁无际，武陵凝睇，人远波空翠”之句。林和靖词，有“罗带同心结未成”之句。此在昔贤不过偶一为之，亦陶庵先生之例也。后生小子品格学问不如数公，藉口风怀，竞趋缛靡，此岂风人之旨哉！

二五七、陶庵工为制艺，儿时即习诵之，其诗亦卓然大家。《四库总目》称其“浑雅天成，绝无懦响”。竹坨则谓其“不惑于楚人之咻”。盖先生承王李锺谭余派之后，去之若浼，集中《和陶》、《和苏》、《咏史》诸诗，多见道之言。近体亦不废唐音。《白日》云：“白日公然瘦，青天不复高。颓垣无鼠立，废垒有狐嗥。乱过民生贱，兵残贼势牢。遗黎相对语，毛发尚骚骚。”《送张子石再游江右》云：“江介莺花自接连，峭帆何处认归船。泷分上下元同历，月照悲欢已再圆。孤舫雨声温昔梦，高楼春思入新篇。凭君莫忆离群者，渐负匡庐又一年。”以诗格论，颇似亭林。

二五八、康节自言“四不出”，谓大寒、大热、大风、大雨也。放翁《春日杂兴云》：“四十余年学养生，谁知所得亦平平。体孱不犯寒时出，路湿常寻乾处行。”昔贤恒德，殊不可及。《复斋漫录》记孔侍郎朝回遇雨，避坊叟廪下。叟延入厅事，乌帽纱衣，逢迎甚雅，因具酒锻。孔为借油衣，叟曰：“某寒暑风雨俱不出，未尝置油衣也。”孔不觉顿忘宦情。此叟不传姓名，殆亦有道之隐君子欤？

二五九、康节《林下》五首之一云：“老年躯体索温存，安乐窝中别有春。万事去心闲偃仰，四肢由我任舒伸。庭花盛处凉铺簟，檐雪飞时软布咽。谁道山翁拙于用，也能康济自家身。”“康济”二字，说得有神。余谓欲康济斯民，必自康济自身始。

二六○、郄超闻人欲隐，辄为办百万赀，代置居宅。在剡为戴安道起宅甚精。王宣徽为康节构宅三十间于天津桥南。富郑公复为置园宅南，多水竹花木之盛。陆平泉、董玄宰为陈眉公筑读书堂于小昆山。昔贤盛事，岂见于今。几辈饥驱，宁忍深责。海藏有《咏郄超诗》云：“丈夫杰然如系囚，自短犹堪归隐邱。人间郄超不再得，纵有高隐谁当收。当时戴公剡中宅，精整乃与官舍件。办赀百万意奇绝，未用夷跖穷推求。咄哉傅约隐不果，慎勿轻诋渠非优。从来酸寒痼山水，焉取名节骄王侯。土人初愿衣食足，鬼神靳汝甯相酬。嘉宾可作吾可隐，买山岂畏讥巢由。”盖有嘅乎其言之矣。

二六一、湔江王泽山（再咸），蜀中孝廉，以能诗于咸同间有名京师。其乡人赵沅青给谏、李申甫方伯、李眉生廉访、范云室太守、朱眉君舍人、李芋仙刺史，均与之善。客都下几二十年，尤多唱酬之作。顾遗集舛讹杂出，妄人或有窜易，已非庐山真面矣。蜀友谓君为人仿傥有奇气，诗亦似之，比于瓶水斋、烟霞万古楼，殆无逊色。摘录其《苏台柳》绝句云：“豌地长条复短条，柔情无那客魂销。飘零剩有东君在，绿到吴淞第几桥。”“青溪燕子白门乌，梦裹声声唤鹧鸪。一夜载人何处去，秋风已渡女儿湖。”“千金宝块百金装，大道青楼夹路长。闻说门前堪系马，红儿争唱《羽林郎》。”“断岸如山浪打舟，片帆望断海东头。阻风中酒年年事，费尽黄金只买愁。”“南楼箫鼓北楼歌，泪落君前唤奈何。种出一双红豆子，相思他日是谁多。”“萍根犹有再生缘，飘去飘来镇可怜。付与人间买春色，东风百万水衡钱。”皆可谱入乐府者。《马嵬题壁》云：“马前一死战兵东，缓敌真输地下忠。车驾得西灵武北，中兴应首女儿功。”此与随园“《唐书》新旧分明在，那有金钱洗禄儿”句，同为玉环雪冤，亦论史之别开生面者。

二六二、衮甫诗余既录入诗话，频年写示，近作尤夥。海藏亦叹其诗境孟晋，余驰书告之。衮甫覆扎，有“欣幸之怀，如登上第”之语，固是词流佳话，亦见气类之感独深。比示海藏，相与拊掌。又书中间道致力为诗之甘苦云：“弟之好训故词章，第不能为诗。及官京曹，与乡人曹君直、张隐南、徐少璋诸君往还，始从事昆体，互相酬唱。尔时成见甚深，相戒不作西江语，稍有出入，辙用诟病。故少壮所作，专以隐约缛丽为工。久之亦颇自厌，复取荆公、山谷、广陵、后山诸人集读之，乃深折其清超遒上，而才力所限，已不复一变面目。公试观吾近诗，略可见其蜕化之迹”云云。实则衮甫诗境，近年固已锐变，隐约清超，殆兼有之。海藏于衮甫为父执，衮甫自云为童子时，则铺其谒沈文肃祠等诗，心窃好之。文肃祠在南京龙蟠里乌龙潭上，海藏集《沈祠诗》云：“一见斯人怅永藏，病中犹自意堂堂。流风可但兴吾党，后起谁当望雁行。入幕往曾依肃毅，游吴晚及接忠襄。若凭目击评风节，公论年来有短长。”此老于咸同诸贤中，尤心折文肃，诗为文肃作者亦特工。《南京节署西园》云：“当年弱冠过江初，双桧姿娑略忆渠。犹有园丁谙故事，夕阳闲话沈尚书。（自注：文肃宫馆余此园。）”又《题文肃书扇》云：“不带湘淮习气来，眼中此老最崔嵬。《道因碑》外儒酸气，君实何妨唤秀才。”公论所在，海藏或非阿好乡人也。“淮湘习气”句，海藏盖指末流之敝言之，或亦有责备贤者之意乎。

二六三、吴江金松岑（天羽），有《赠余杭汪旭初大令东宝诗》云：“君家伯子气英妙，文采风流海外闻。交君又见诗格秀，落纸霭霭春空云。同绸《纟巂华》才纵逸，（薪春黄李刚侃著有《纟巂华阁诗词》。）二妙亚出余杭门。（章太炎。）一朝去摄余杭宰，吟诗咀噱官不尊。道书洞天三十四，大涤之山离世尘。君才合知洞霄宫，（君新茸洞霄宫。）衙参牒诉非其伦。招游大涤不克往，为我十千贳得余杭春。”旭初，衮甫之弟也。洞霄宫为余杭名胜。顾主者以与临安接界，时涉构讼。旭初宰杭日，集资新之，亦一段佳话。君诗学玉溪，词学清真。《春暮有感》云：“细雨漂花又送春，遥情幽意两难申。不知镜襄添华发，但觉尊前少旧人。青鸟几曾传别恨，啼鹃空自垢芳辰。余香傥得随风播，何惜微躯作尘。”又《寄陈师曾槐堂》云：“童稚交亲得几人，与君心迹最相亲。谪仙才调真无敌，玄宰丹青更绝伦。江海常愁归梦阻，干戈不碍寄书频。只今柿叶翻时候，万里广风独怆神。”诗作于民国十一年，末二句用义山诗意。盖旭初与师曾均曾有微之之戚。衮甫见之诧曰：“何其萧槭类挽诗耶？”越一年而师曾卒，又不啻谶语矣。君古体多出入鲍谢，与季刚交期极笃，故世论目为“余杭二妙”云。

二六四、介寿张筵，本非古澧。逮于晚近，竞尚豪奢，酒肉朱门，识者所恫。囊见施愚山《生日谯客诗》云：“庶类皆吾徒，好生帝所与。锋刃更相寻，杀机簇鼎俎。一筵殄群命，所甘能几许。口腹成江河，横流不可御。割鲜日狼藉，欢娱变辛楚。味多礼数烦，偃傻疲客主。何如真率会，高谭送芳醑。五簋与三釜，俭德有成矩。我久戒特杀，宾至时一举。蔬茗佐肴核，随兴命歌舞。及我所生日，劬劳念父母。蚤孤养不逮，摧心泪如雨。吾既爱吾生，彼拒甘就釜。临缚争哀鸣，札札相告语。未死神已泣，（见坡公《戒杀诗》）。斯言触肺腑。宁敢佞浮屠，饕餮怜尽取。苹藻荐神明，至敬非簋篮。百拜告嘉宾，同心勿我吐。”余喜其情文深挚，已补录《童蒙养正诗选》中。旭城张文端，于生日移设梨园宴亲友之费，制绵衣以施饥寒，事见《聪训斋语》，亦可师法。吾友聂云台（其杰），于其《家言》旬刊中，力倡生日素食之说，海内人士，感动尤多。近读匏庐丈《题固始吴亦先生生日家诫册》，其末段云：“子舆论远庖，东坡戒止食。霭然仁者言，遐哉君子泽。世俗踵事华，称寿亦其一。未知谁滥觞，末流益纵佚。祝延特其名，献贿乃其实。降辰皆甫申，考行成娇跖。大官日恣睢，下走争削。累累冰山录，孰非民膏血。生灵尚烦冤，物类更奚恤。”用意与愚山同。而箴砭颓流，弥为切至。风气转移，士夫有责，矧今日物力凋残，尤非昔比，还淳返朴，其时乎。

二六五、宁海章一山同年┪，曩在春申，过从甚数，唱酬遂多。自Т神山，频枉书翰，余寄诗有“笑我冥鸿淹倦羽，感君双鲤越重溟”之句。君次答云：“新愁往事残舂梦，异地同袍两宾星。何日乘槎返霄汉，相将街石塞沧溟。故人几辈先埋碧，微尚他年付汗青。一样飘零家国恨，声声杜宇那堪听。”海外读之，益感离索，“故人”句谓陆萧山父子也。余在沪曾编《上海租界问题》一书，君题一律云：”中朝大老一官罢，八十年前地已租。使者九能绝域语，江干一角督亢图。争成鹬蚌翁终利，箴到膏盲病未输。我愿邦人钞万本，东隅失去补桑榆。”今此书涵芬楼已再版行世，或不止钞万本矣。所谓鹬蚌之争，方且较前尤甚，将勿为渔翁窃笑于旁乎。海上耆旧，渐等晨星。君久负清名，国变后弥厉高节，至可敬也。

二六六、西山灵光寺，旧为金元钜刹，翠微公主塔在焉。山泉为各寺冠、自石窦流出，承以一亩许之池，高柳丛篁，清流映带，宝竹坡少时读书池上。庐已久毁，今惟端午桥所建归来庵尚存，乃一寺最佳处也。庵先生《题石诗》云：“严腰已漶题名墨，池水应怜绉面人。约略老坡眠食地，却从榛莽告晁秦。”自注：“并示石遗、畏。”盖两君均竹坡典闽试所得士。石遗亦有《池上待月诗》云：“寺后孤峰冠翠微，画师偏唤虎头痴。空山待吐三更月，净土惟存一亩池。萤火荷香深碧里，流泉石窦细鸣时。坡公百宿题诗处，桑海茫茫怆寤思。”腹联用渔洋诗意，写景逼真。余曩游，尚于严腹见庵题墨，近闻亦漫漶不可辨矣。

二六七、江搜叔集中，为彭表丈作者甚多，《答见怀里居之作》云：“未识家园乐，尝知行旅愁。此生堪自断，于世本如浮。长者遥相忆，新诗难卒训。惟应今夜雪，催梦到皇州。”彭谓长州彭文敬公咏莪（蕴章）也。咏莪既卒，叔为诗哭之，有句云：“荐士不彻天，时也我有命。终感廿年知，心亲非貌敬。”盖知己之感深矣。咏莪有《松风阁诗钞》，《岁暮奇怀叔里居》云：“白雪光中逼岁阑，故园高卧十分寒。闲鸥有梦还乡稳，独鹤无栖得食难。不见轩车过陋巷，曾携书剑度危滩。何时重与论经诂，更似闽山旧日欢。”又《题叔集道堂诗》卷云：“盘硬昌黎句，翻新山谷诗。两贤生异代，只手在今兹。刮目三年学，倾心一字诗。梦中谁授笔，使尔冠当时。”又序叔诗云：“古体皆法昌黎，近体皆法山谷，无一切谐俗之语错杂其间，可传于后而不适于时”云云。叔不能谐俗，憔悴以终，身后之名，久而弥永，士固不必以适时为得计也。

二六八、梁家园在北京虎坊桥之西北。《茶余客话》：“黄藏严民部属梁家园，积水到门，颜其房曰半房山。后有疑野亨、朝爽楼，前对西山，后绕清波，极亭台花木之盛，游人竟夜泛舟忘返。、王横云有《宋荔裳招饮梁家园诗》云：“半顷湖光摇画艇，一帘香气扑新荷。”渔洋有《过梁家园忆昔游诗》云：“此地足烟水，当年几卧游。”李雨邨（调元）寓此，筑看云楼，有“褴外远山排闼绕，楼头积水当湖看”之联。皆可想见烟水游观之盛。咏莪集中，有为梁家园作者，自注：“读苇间叔父遗诗，盛称梁家园风景清幽，每携客游览，时乾隆六十年前事。今其地已成秽区。”《感赋》云：“我居此地已八年，不闻左右有林泉。前贤探幽每到此，招邀诗客停吟鞭。诗中盛称寿佛寺，乔木苍秀依梁园。小桥流水抱曲径，清磬一声心旷然。今来此地一凭眺，寺门古树寒鸦噪。荆榛深处号秽区，佳客寻芳岂肯到。”是诗作于道光丙午，数十年间，景物变迁如此，亦可慨也。李越缦《日晡过梁家园诗》云：“日落躯车过，荒园尚姓梁。夕光生碛水，秋意眷疏杨。桥小人声聚，原空马影长。当年游宴地，裙屐继渔洋”。今日庐舍栉比，已成闹市，即积水疏杨，亦渺不可得，追忆承平影事，益触梦华之思。

二六九、黄山谷诗云：“马酡枯萁喧午梦，误惊风雨浪翻江。随园谓“落笔太狠，遂无意致”。张广雅《白日一首示樊山》句云：“梦争王室烦惊醒，枥马依墙舵断萁。”说出山谷，而意致却佳。《同张绳庵访僧心泉，因与同游南洼》云：“此际蠛鞅尽摆脱，何异枯僧揩马疥。”意境亦在吕黎山谷之间。又《咏顾祠双松》云：“俨如鲁两生，偃蹇不可招。”皆佳句也。

二七○、放翁《游修觉山寺》云：“山从飞鸟行边出，天向平芜尽处低。”若以俗手为之，便云“鸟从山边出”，更有何味。又《月夕诗》云：“开户满庭雪，徐看知月明。微风入丛竹，复作雪来声。俗尘不待扫，凛然肝腑清。邨深无漏鼓，鹤唳报三更。”以隽语写幽致，在剑南集中，最为仅见之作。有谓此诗前四后二，平仄都协，颇似律体，中二句杂以古体，于律似觉未合者。岂知兴到之作，正以乱头粗服见长也。

二七一、放翁《示友诗》云：“道向虚中得，文从实处工。凌空一鹦上，赴海百川东。气骨真当勉，规模不必同。人生易衰老，君等勿忽忽。”“文从实处工”一语，乃甘苦有得之言，非如渔洋之偏于神韵也。渔洋《雪后怀家兄西樵诗》云：“竹林上斜照，陋巷无车辙。千里暮相思，独对空庭雪。”意境幽胜，何让古人，然移作他人奇怀西樵，亦无不可。又《真州怀西樵》云：“依然山郭与江楼，长夏萧条只似秋。十里香生芰荷水，乱蝉声送木兰舟。试寻战垒连京口，无数云山指石头。曾与坡公吟赏地，对床风雨恋真州。”全首除却坡公二字，切合兄弟外，余亦可移赠他人。大约渔洋言情之作，皆乏至性流露。其悼亡诗又何尝不然，前贤已有议者。余《题济宁许佩丞自讠巽亡室事略》云：“渔洋悼亡诗，颇嫌词太褥。情至文自佳，语语皆实录。”著眼实字，语本放翁。

二七二、作诗最忌沿袭，然亦有点化古语，更见精采者，徐陵《鸳鸯赋》云：“山鸡映水那相得，孤鸾照镜不成双。天下真成长会合，无胜比翼两鸳鸯。”山谷《题画睡鸭》云：“山鸡照影空自爱，孤鸾舞镜不作双。天下真成长会合，两亮相倚睡秋江。”末句之工，更轶原作。海藏有《和月蚀诗》云：“卢韩涕泅立中庭，欲磔痴墓刃未灵。吾道正悲失光耀，天梯何路上青冥。春秋书食虽无月，叽虱输忠讵不经。少待碧穹吐寒彩，为君收却撇沙星。”全首俱用玉川《月蚀诗》句，而以点化出之，弥见能事，且是类题目，发挥已尽，如此作法，亦相宜也。

二七三、钱塘张仲雅（云墩），自号简松居士，盖慕袁简斋、赵云松两诗人也。所著有《简松草堂诗集》，冷隽清新，却不甚似袁赵。谒选京师，寓万明寺，作《衤集兴八首》云：“客里情怀不当春，粥鱼茶版寄闲身。一双燕子归来晚，翻笑长安闭户人。”“风光如此我何堪，吹面尘沙亦自甘。不愿落花微雨好，对来生怕似江南。”“十日相随看海棠，隔年又复见丁香。枣花寺里人如皑，一样红尘未是忙。”“杨花终日各西东，舞遍风前几万重。忽地成团共飞去，始知人世有相逢。”“坐来乍觉气，新绿当窗影渐深。我与刍尼同作客，书长消受一庭阴。”“纷红骇紫足风流，到处寻芳兴转幽。惟有城西马都谏，八千长阅树春秋。”“六街日日走轻车，输与仪曹蔡浣霞。横砌落英三尺厚，风亭如雨扑藤花。”“流尘冉冉凝窗雾，香篆沉沉镍帐烟。昨夜春寒如水过，尽牵归梦上吴舷。”余颇喜诵之。

二七四、杭州西湖湖滨，别庄林立，甲于东南。而吾友刘问刍（学询）所居，尤擅园林之胜，即世所称刘庄者也。君久作厉公，静观世变，忧时感事，托诸咏歌。丙寅冬有和余柬游杂诗十首，录其二云：“年年避地沧州卧，辜负黄花几度开。毕竟西湖抛未得，不辞风雪夜归来。”“斜风细雨雪霏霏，欲破春寒酒力微。满地落红天不管，水云深处掩双扉。”又《戊辰人日快雪后见忆》云：“人日题诗奇故知，阳春白雪愧新词。平吴入蔡烽烟息，为赋泉明归去辞。”可以见其高致。君别字西湖水竹居士，其近状余友韩次君每为言之，盖向往非一日矣。

二七五、无锡孙寒崖（道毅），乃南湖生平最弊之诗友。余每诵其诗，辄想见其为人。曩客神山，南湖以君两律写示，《浦口戌楼有忆》云：“哀乐中年兀自伤，亦知事业转荒唐。天涯芳草又春色，江上青山老夕阳。落叶萧萧登北固，采菱泛泛下南塘。疏星帘幞初凉夜，何处销魂不断肠。”《扶病携姬人泛横塘有寄》云：“减尽腰围瘦不支，又间萧鼓日斜时。闲云野鹤逝将老，落木哀蝉有所思。空复殷勤接桃叶，可怜憔悴泣杨枝。石湖烟水微茫甚，嫡乱吴娘《月子词》。”时君之《寒崖集》尚未行，尝鼎一向，已知全味。

二七六、盱眙吴仲倦制军棠，以淮右宿儒，起家大令，督漕袁浦，开府蜀中，学道爱人，流风未沫。制军帅蜀八载，与张广雅学使、薛觐文侍郎议建《尊经书院》，成就甚夥，并创刊书局，津逮艺林，海内称盛。所著《望三益斋诗集》，有《公余》、《烬余》、《归田》各卷。黄翔云廉访之，称其“蕴抱宏深，宅衷悱恻”。鲁通甫则谓其“以沈郁跌宕之怀，处家国艰难之会。由中之言，伫兴而动，非徒以词采声律见长可比”。亦笃论也。集中《听雨》云：“兵燹西南唤奈何，东南画肪自笙歌。金阊蓬背萧萧雨，不及江淮涕泪多”。《自题抱经图》云：“卅年宦辙苦奔驰，蠹简陈编是我师。安顿此心无别法，一经手到去官时。”《别泛月舫》云：“绕郭江流走白沙，一航安稳出三巴。朱鱼孔翠增留恋，何况穷檐十万家”。蜀人于制军去思独切，书院诸生，均为诗送之。广雅赠别诗中所云“春水方生公去时，万民恋母士恋师”者也。又云“西蜀安危仗才杰，花县相公曾持节。武功才竟未修文，前哲遗憾待来哲。譬如病后须淖糜，公以宽大苏疮痍”。花县谓骆文忠，广雅初以癸酉主试入川，旋简学政，《辅轩语》、《书目答问》等书，均在蜀时作。

二七七、《望三益斋集》中又有《和少荃观察丙辰明光题壁诗》二律，亦佳。中有“可怜战骨多新鬼，无那穷途半故人”及“眼看沧海竟成尘，同此乡关潦倒身”之句。时制军亦未显也，文忠原唱，前已录入，其《戊午七月庐垣再陷，重过明光，追步原均》见示云：“猿鹤虫沙迹已尘，见几悔不早抽身。破家奚恤周嫠纬，赠策多鲁子。蜀岫愁云自终古，梁园咏雪又何人。愤来快草陈琳檄，颦鼓无声暗怆神。”“单衫短剑走江湖，飘泊王孙泣路隅。大漠风高秋纵马，故山月黑夜哌乌。治军今有孙吴策，筹饷谁为管葛徒。闭口莫谈天下事，乡关回首重踌蹰”。制军和诗有“田横本自多奇客，剧孟还应访博徒。闻说义团能杀贼，官军何事重踟蹰”之句。文忠又再叠前均赠之云：“江吕诸公骨作尘，乡邦扶义仗君身。危赤手支三载，饥岁仁恩账百。天子知名淮海吏，苍生属望涧阿人。眼前成败皆关数，留取丹心质鬼神。”“浮生萍梗泛江湖，望断乡园天一隅。心欲奋飞随塞雁，力难返哺恋慈乌。河山破碎新军纪，书剑飘零旧酒徒。国难末除家未复，此身虽去也踟蹰。”时翁帅新接抚篆，胜帅授钦差大臣，皆庐郡陷后事，故文忠诗有“河山破碎”之语。各诗皆沈郁悲壮，前辈事业，胥自网心衡虑中得来也。

二七八、牢愁之语，不可入诗，非独胸次广挟，于诗见之，即一生通啬，亦可预卜。东野云：“出门即有碍，谁谓天地宽。”宜其一生不第矣。香山云：“无事日月长，不羁天地板。”康节云：“静处乾坤大，闲中日月长。”此是何种气象，亦可见其所养。今人有盛年美宦，动辄叹老嗟贫者，余所未喻。

二七九、贵池即古秋浦，为唐贤杜樊川游宦，李青莲寄寓之地，张佑、杜苟鹤、伍唐、殷文之故里。历代文人，后先辉映，指不胜屈；而山水清佳，亦为东南之冠。青莲当日由宣城流寓到此，集中载《秋浦吟》各诗，地名如水车岭、清溪、大东楼诸境，皆距城二三十里；而齐山杏花邨，毫无题咏，岂足迹所未到耶？邑人方云耕大令汝霖诗云：“流寓宣州过九华，入秋浦境兴犹赊。近城独少惊人句，孤召西郊卖酒家。”“水车岭接上清溪，秋浦行吟路不迷。搜遍齐山名胜处，谪倦何以未留题。”齐山距池城南门三里许，以唐相齐映得名。山上旧有翠微亭，取牧之《九日登高》诗意，所谓“江涵秋影雁初飞，与客携壶上翠微”者是也。武穆《翠微亭诗》：“经年尘土满征衣，得得寻芳上翠微。好水好山观未足，马蹄催趁月明归。”相传武穆曾驻军于此。顾诗尚存石刻，亭之旧址，日就倾圯。民国戊午，方云耕输资修复，海内为诗张之者颇多。周玉山丈诗云：“翠微亭上俯遥岑，云树层层入望深。千石欲飞腾羽翼，万峰清影逼衣襟。沧桑犹指先贤宅，生杀难明造物心。空谷寂寥鸾鹤远，蛩然谁嗣后来音。”“沧桑”一联，盖有怀宋华子西殿司、明黄文贞侍中诸贤也。哲嗣息庵，亦有诗云：“清娟风物爱池州，修竹家家碧玉流。待得南湖春水绿，一川鹅鸭傍归舟。”颇能写出江乡风景。

二八○、南宋诗人，以杨陆范三家首称。同时有萧藻海尤袤，皆以诗名，与之相埒，而遗诗湮没不传。间有传者，亦等之丛残，无人论列。显晦之殊，不图至此，良可异也。按杨诚斋《序千严摘稿》云：“余尝论近世之诗人，若范石湖之清新，尤梁溪之平淡，陆放翁之敷腴，萧千严之工致，皆余之所畏者。”故一时有尤萧范陆之称。千严一字东夫，三山人，初与诚斋同官湖湘，后止于福建帅参，方虚谷云：“使不早死，虽诚斋诗格，犹出其下。”姜白石乃东夫之，其自序诗云：“尤延之为余言：近世诗人，喜宗江西，温润有如范致能者乎？痛快有如杨廷秀者乎？高古如萧东夫，俊逸如陆务观，是皆自出机轴，直有可观，又奚以江西为？”观诸贤之极意推服，必非浪得大名者比也。东夫诗不多见，《次均傅惟肖》云：“竹根蟋蟀太多事，唤得秋来篱落闲。又过暑天如许久，未偿诗债若为颜。肝肠与世苦相反，严壑嗔人不早还。八月放船飞样去，芦花丛外数青山。”项联纪晓岚讥其粗野，然五六却佳句也。《立春》云：“半夜新春入管城，平明铜雀绿苔生。浮澌把断东风路，诉与青州借援兵。”又《登岳阳楼》云：“不作苍忙去，真成浪荡游。三年夜郎客，一拖洞庭秋。得句鹭飞处，看山天尽头。犹嫌未奇绝，更上岳阳楼。”又“荒三月不肉味，并与瓜茄倚阁休。造物于人相补报，问天赊得一山秋。”均见《诗人五屑》，殆所谓高古一路者。

二八一、延之一字遂初，其诗见于《诗人五屑》者，《寄友人》云：“胸中襞积千般事，到得相逢一语无。”又《台州秩满而归》云：“送客渐稀城渐远，归途应减两三程。”又有云：“去年江南荒，趁逐过江北。江北不可住，江南归未得。”不知何题也。此外《赢奎律髓》，载延之诗独多。《别林景思》云：“论交却恨相逢晚，别袂真成不忍分。”《送杨大监诚斋解组西归》云：“为郡不知歌舞乐，忧民赢得鬓毛斑。”《海棠盛开》云：“晓妆无力燕支重，春醉方酣酒晕深。定自格高难著笔，不应工部总无心。”《刘屯田墓壮节亭》云：“后生无复知前辈，故老犹能说长官。”《咏梅》云：“桃李真肥婢，松筠共老苍。”《梅花》云：“索笑几回惊岁晚，相思一夜绕天涯。”《落梅》云：“五夜客愁花片里，一年春事角声中。”《甲午春前得雪》云：“梅枝堆亚难寻尊，萱草侵凌不办苗。残甲败鳞随处是，被谁敲折玉笼腰。”以诗格论之，殆亦不后南宋诸子。方虚谷云：“遂初诗，其孙藻常刊行而焚于兵。余得其家所抄副本，颇有讹误。”在当时流风未沫，且已有此感叹，年湮代远，零落可知。文人身后之名，固亦有幸有不幸哉。

二八二、溧水濮青士（文暹），吴中老名士，久官刑部，以风节自见。出守河南，所至有声。晚居金陵，擅园林觞咏之胜。所著《见在宠》集，散原序之，谓“天才照烂，悱恻而委备。盖于昔贤遗轨，雅近元白者”。满州震在廷（钧）出君门下，集中有《别在廷诗》云：“纵难重聚幸生离，此后光阴好护持。我辈行臧无不可，天涯歌哭有谁知。东南山色青何用，衰病头颅白己迟。自在中流真羡汝，落花风里挂帆时。”在廷国变后易名，即唐元素也。又《松寮阁小憩》云：“僧窗便是好行窝，有梦无尘更不波。大供养宜学闲嫩，小勾留亦悔蹉跎。此中寿命惟松石，归去风流也薜萝。何用山林分半席，自修清福近来多。”亦佳。

二八三、济南城外，有佛峪、龙洞、千佛山、开元寺诸胜，而佛峪红叶尤佳。青士曾为诗张之云：“秋霜胜春风，一夜成阳谷。山气酣于酒，醉痕满大麓。夕阳助乾红，冷露洗零绿。贴地腾野烧，擎空燎庭烛。矮屏围琉璃，高柯缀琼玉。青女工作态，金神失严肃。移来燕支山，山鬼媚膏沫。茫茫大色界，乃在寒山曲。更有坏色衣，挂之古锦幄。妍媸奚暇评，石室尽金屋。佛门真富贵，功德亦眼福。停车艳所遭，坐爱意未足。把臂谁入林，遑顾桑三宿。若比梨花云，春梦未免俗。岂知绚烂极，平淡归幽独。空翠千万株，老柏绝樵牧。肯贪转瞬间，冻霞生减速。自笑分别心，乃寄闲草木。乳泉幸可品，（寺有乳泉。）洗心先洗目。题红酬山灵，诗稿已满腹。”佛峪余所未到，读此辙动蹇裳之思。诗亦老笔纷披，故自可贵。又济城东门外，有地名北园者，邨树葱苍，溪沼回环，宽约千亩，艺荷最盛，亦见青士诗序中。

二八四、题壁诗殊不易觅佳者，随园极称良乡旅店题壁诗云：“满地榆钱莫疗贫，垂杨难系转蓬身。离怀未饮常如醉，客邸无花不算春。欲语性情思骨肉，偶谈山水悔风尘。谋生消尽轮蹄铁，输与成都卖卜人。”当时作者，仅署篁邨二字。随园和其诗，有“好叠花栈抄稿去，天涯沿路访斯人”之句。过十三年后，始在客座晤篁邨，方知姓陶名元藻，会稽诸生也。事见《随园诗话》中。陶诗不多见，只此一首，固已传唱旗亭。先君子平日尤爱诵之，故儿时习闻，亦能上口。昔龚定盒有《三别好诗》，谓方百川遗文、宋左彝《学古集》，其一即吴骏公《梅村集》也。诗云：“莫从文体问高卑，生就灯前儿女诗。一种春声忘不得，长安放学夜归时。”自注：“三者皆于慈母帐外灯前诵之。吴诗出口授，故尤缠绵于心，每一吟此，宛然幼小依膝下时”云云。余于篁邨诗，殆与定盒有同感也。

二八五、顾黄公与杜茶邨齐名，且均与吾乡龚瑞毅为文字忘形之交。茶邨集中，有《龚宗伯座中赠优人扮虞姬》云：“年少当场秋思深，座中楚客最知音。八千子弟封侯去，只有虞兮不负心。”据《考田诗话》，谓“宗伯招饮，演项羽故事，扮虞姬者固楚伶，坐客曰：‘楚人演楚事，茶邨楚人，请以一语赠之’，遂提笔书绝句，语关名教，不得以骂座少之。”余谓如此曲解，既乖风人立言之旨，又没两家投分之真。茶邨有《纪怀诗》云：“合肥抱众作，如懈百王谷。出之复精警，玄圃皆积玉。幽忧指诚深，欢赏趣弥足。呼我飞倦人，且慰穷途哭。以尔娩古贤，遥遥共一毂。”所以推重端毅者甚至。知己之感，情见乎词。至《黄公》二律，则直为端毅辩诬矣：“天寿还陵寝，龙辆葬大行。义声归御史，疏稿出先生。浮议千秋白，余生七尺轻。当年沟冫卖死，苦志竟谁明”。“怜才到红粉，此意不难知。礼法憎多口，君恩许画眉。王戎终死孝，江令苦先衰。名教原潇丽，迂儒莫浪訾。”第二首谓横波夫人事，出语持平，不得以阿好少之。

二八六、渔洋司理扬州，《谯游红桥词》云：“北乌清溪一带流，红桥风物眼中收，绿杨城郭是扬州。西望雷塘何处是，香魂零落使人愁，澹烟芳草旧迷楼。”一时传为绝唱，属和遍大江南北，承平文谯之乐，至今谭及，齿颊犹芬。舒铁云有《扬州衤集题》云：“吹箫乞食古风存，一笑看囊似少恩。谁写红桥修楔卷，故应留待郑监门。（自注：乞者甚夥，殊减游兴。）”余谓名迹凋残，流亡满地，瓶水此感，今昔所同。易哭盒《天桥曲》有句云：“满眼哀鸿自歌舞，听歌人亦是哀鸿。”亦此意也。然世变更可知矣。

二八七、法梧门有《三君咏》，谓舒铁云、王仲瞿、孙子潇也。三君皆才人，诗皆有奇气。而铁云《瓶水斋集》中《读论语六十首》，新解颇多，在乾嘉作者中，固亦别开生面者。录其一云：“武王曰人十，孔子曰人九。用九一阴生，见群龙无首。吾闻牝鸡晨，能令玉马走。何以此妇人，名并列功狗。漏天灵娲补，阴符元女守。舜妹始作画，女狄始作酒。天子试匹夫，必用英皇耦。稼穑初生民，尚颂姜螈寿。人间娘祀蚕，天上姆居斗。古今数大事，不出妇人手。所以称阴阳，阳阴则不受。亦无言牡牝，而但云牝牡。某月系每日，月先而日后。地天则交泰，天地乃否否。以数对较之，奇本不胜偶。以身近取之，左亦不敌右。名为实之宾，内外定已久。揖让变征诛，实皆由彼妇。妹喜与姐己，不幸逢其丑。太姒与邑姜，幸则享其厚。”此诗发皇阴教，左袒女权，在当时或为游戏之作，在今日则不幸言中矣。惜不及起作者于九原而质之。

二八八、竹坡纳江山船妓事，前已纪之。忍堪《杭州杂录》之一云：“桐濑江山九姓船，好姻缘是恶因缘。休官换得同年嫂，强胜邮亭一夜眠。”亦及此事。“同年嫂”，铁云诗凡数见之，自注：“江船妇称同年嫂者，向不解其名义。篙师为言，凡业此者，皆严郡人，盖‘同严’耳。‘年’、‘严’南音无别。”戏为诗云：“只知苏小是乡亲，谁识严陵亦故人。宋嫂羹汤调自好，吴娘歌曲听谁真。纱窗掩雨眠双桨，罗袜裁云印一尘。惆怅芳年有华月，几钱能买此青春？”又《江山船擢歌》云：“不住楼台只住船，一家一水一同年。绿波开镜低头笑，红豆安床枕手眠。”以此入诗，亦一韵事。

二八九、余之治军辽阳也，与姜斋民政、今颇都护，时有文酒彳生还之雅。姜斋送余入吉林一律，前已述及，兹又觅得其见酬五古一篇云：“士夫薄武事，全国不知兵。金铁果何物，乃以咿唔争。君本宫郎曹，恻然忧神京。夺身入尺籍，战死以为荣。取彼武士道，归为国干城。挹娄幸识面，伟器一座惊。军中喜咏歌，善本收东瀛。搜箧持赠我，奇饷逾《侯鲭》。更脱金宝刀，腰间作龙鸣。我方耻一割，垂老百无成。所得只诗卷，仅足怡余情。每思事戎马，剑术惭未精。感君策驽钝，鹈膏光莹莹。中夜思起舞，不作秋虫声。”时余东旋未久，以日本所刊《萤雪轩诗话》，并军刀持赠，故姜斋诗中及之。今君墓有宿草，偶读遗诗，兼怀陈亦，岂胜延陵挂剑之感。

二九○、《知稼轩诗》，皆姜斋生前手定。石遗谓其学苏，允矣。君晚居都下，诗境时敛就幽，抚时感旧，所诣益工。余最喜其《厂甸》诗云：“新春风日何喧妍，厂甸游人争摩肩。广场杂还陈百戏，马龙车水日喧阗。火神庙里稍风雅，文士联衤艺多流连。昔时海宇久清宴，六曹九列官如仙。阅肆时复得善本，论值不惜捐俸钱。近今人心出险诈，书画赝鼎来联翩。颜标鲁公多错认，朱繇道子谁则贤。贵人但解博麻缕，穷市偏惊多宝船。乃知细事关国运，偶来游览惊逡巡。”“贵人”句讽世殊深。宝融今春《独游海王邨》句云：“朝贵但论珠宝价，市民偏怯鼓鼙声。”息庵句云：“流连书画名家少，逗引儿童戏具多。”皆与姜斋有同感者。区区游赏，世运系之，非细故也。

二九一、甲子逭暑海滨，有“年来髀肉生如许，赁得村驴当马骑”之句，谬为海内朋好传诵，甚有索阅《海滨集》者。乙丑夏卸皖事归，小住莲峰者逾月，又有“失马方知驴背稳，海天寥廓胜西湖”之句，友人叶仙（尧阶）见怀诗云：“何必东山竹与丝，锦囊日日写新诗。骑驴北戴河边路，可似希夷笑倒时。”且曰：“读公消夏诗，同一骑驴，而前后感想不同。然在吾侪，想望太平，甚愿有陈希夷驴背大笑时光景，不欲蕲王之徜徉湖上也。”见勖甚殷，愧无以副。此与海藏所谓“控弦虽不发，天下识猿臂”者，同一刻画无盐。今夏散择有诗见及云：“为问清凉老居士，几时湖上与骑驴。”余次答云：“犹被世人知姓字，浪传断句到邨驴。”游山策蹇，事本寻常，偶尔入诗，浸成故实，又可为诗家添一韵事矣。

二九二、仙为全椒名士，天怀澹索，不为物役。曩长皖政，君适为府掾，顾视清高，异于流辈，心益敬之。君论诗一以清新为主，盖“清则能明净雅切，俗者不能也。新则能发生变化，寓则不能也。”余极韪其言。赁庑宜城任家坡下，为霄汉楼遣址，清初任克家督学之故宅也。楼前有西府海棠一株，高二丈余，春时着花极盛。先仙赁居者，颜曰海棠巢，取山谷《题潜峰阁》诗中语。君卜居后，成《海棠诗》八章，传诵大江南北，和者尤盛，遂以《巢海棠》名其集。诗多，不具录。余最喜其“客里风情聊复尔，天涯芳草未归时”之句，殆即所谓清新者耶？君和余婆韵诗凡四律，录其一云：“东海三年春梦婆，早闻妙语契东坡。谤书盈箧随名至，匠石挥斤错节多。射影微虫甘作祟，投怀怖鸽仗降魔。使君久抱澄清志，新宪编成自校讹。”又寄余海滨云：“恩牛怨李几时休，魏博纵横尽沐猴。一局未终柯已烂，愿回冷眼看神州。”皆于皖事未能忘情者。实则过眼烟云，宁值一晒，局中人固早不置念矣。

二九三、天津赵蒙斋（芾），一字生甫，能为桐城派古文。瓶北菁学舍，以古文诏后学，从游者盛。诗不多作。《津上道中得句》云：“惭愧追锋车疾转，不婴尘网果何人。”有物外之致。又和余之均诗见柬云：“四方蹙蹙怅何之，犹幸中丞数举卮。绿野堂前多旧雨，浣花溪上有新诗。云霄翔凤鸣仍急，风雪潜龙垫未知。下榻剧怜徐孺子，南州讵许久栖迟。”亦举止深稳，如其为人。

二九四、“风急踢开湖口浪，月明踏破水中天。”此宸濠《鞍山》句也。“战退玉龙三百万，败残鳞甲满天飞。”此张元《咏雪诗》也。一为叛藩，一事元昊，跋扈之气，悉见于诗。

二九五、贾岛《渡桑乾》诗云：“客舍并州已十霜，归心日夜忆咸阳。无端更渡桑乾水，却望并州是故乡。”据此岛当籍咸阳，乃史称岛为范阳人，不知何故。今涿州乃古范阳，保定是古上谷，去涿州仅二百里。岛又有《上谷旅夜诗》云：“故园千里数行泪。”果范阳人，当不作此语。房山有岛墓，或亦伪托。昔贤如青莲、昌黎，其地望所在，至今聚讼不已，又不独阆仙也。

二九六、咏梅诗名作如林。严海珊（遂成）《梅花诗》前后十二首，余最喜者：“老气直教无我敌，清风似亦畏人知。”“几多味在有谁会，忽地香来无地寻。”“不应有恨偏疑我，便是无言亦可人。”“自入山来皆雪意，最无人处有烟痕。”“即空是色休疑月，在远能香不畏风。”“残笛一声凉在水，远数点碧于烟。”绵绵神理，耐人讽绎，是于“暗香”“疏影”之外，自辟窠臼者。唐人绝句云：“数萼初含雪，孤标画本难。香中别有韵，清极不知寒。”以视君复，又为太羹元酒。

二九七、余尝谓咏菊诗最古者，莫如渊明。其“秋菊有佳色五字，盖已写尽天然之妙。咏梅诗要以工部之“江边一树垂垂发”一句，最得神理。其次则放翁《西郊寻梅》句云：“余花岂无好颜色，病在一俗无由砭。”亦能搔著痒处。后人连篇累幅，一涉言诠，便落下乘矣。

二九八、明人访某驸马不遇诗云：“踏青驸马未还家，公主传宣坐待茶。十二阑干春似海，隔窗闲煞海棠花。”又某落第归至某关，关吏欲榷之，献诗云：“献策君王不见收，归心日夜向东流。扁舟载得愁干斛，幸有明王不税愁。”题目虽俗，吐属却佳，大雅不群，固自可贵。

二九九、元遗山《野史亭雨夜感兴》云：“私录关赴告，求野或有取。秋觅一寸豪，尽力不能举，衰迟私自惜，忧畏当谁语。展转天未明，幽响乡疏雨。”“秋兔”二句，讵独史官之箴，亦可为今之立言者戒。士果有信今传后之思，则下笔时自当郑重以出。若夫掇拾谰言，雌黄任意，晚出坊本，讹谬杂陈，以此号为“野史”，宁足徵信哉！。

三○○、龚端毅（芝麓）每酒酣赋诗，辙用杜韵。渔洋问其故，曰：“只为捆倒好打耳。”此与严范老所谓“省事无如叠韵诗”者，同一用意。余近日每喜为和韵及叠韵诗，虽闲亦出于勉强，然诗思以Τ仄而益精，有时反得警句。乃悟端毅此语，不仅为诗人解嘲已喜。

三○一、余舰办中华大学，延桐城姚仲实（永朴）为都讲，儿辈且相从问字。君与其弟叔节，并以能文有声海内。君治经学尤勤，世所称恫城二姚者也。叔节诗前已及之。近见仲实（蜕私轩集），诗虽不多，然驯雅有法度，多有为而发。录其最者。《都中偕叔弟夜坐》云：“隐隐年光若逝波，几番秋月上庭柯。欲归故里为贫繁，未了残书奈老何。道丧得人澜可挽？才高如子眼无多。空阶坐久童眠熟，静听虫声响碧莎。”《陈伯严索近作赋寄，并怀肯堂》云：“忆昔曾同江上舟，十年身世共沉浮。众芳芜秽佳人老，一叶飘零天下秋。微尚半生驹易逝，嘤鸣千里鸟相求。却思旧日谭诗侣，鸡酒松楸奠莫由。”《自旅顺归舟中寄泰兴朱曼君》云：“置我正宜居绝岛，逢君翻喜见人豪。炫空笔底千年雪，卷地樽前六月涛。云水但知催舰舶，文章谁遗醉蒲萄。相思万古论交地，碧海青天月正高。”君于清光绪壬辰、癸巳间客旅顺，曼君见其书大惊曰：“吴越士夫有此取声名一世者，君乃掩覆不肯衤暴，今日见古人矣。”君诗名为文名所掩。即以诗论，亦卓然成家。乾塞以来，冶经之儒，率多ウ修实践，不求人知。君与迁安郑刑部东甫（杲），皆其选也，因并著之。

三○二、罗昭谏《中秋不见月》诗云：“只恐异时开霁后，玉轮依旧养蟾蜍。”二句包含无限。一部“廿四史”，殷鉴不远，覆辙相寻，皆可作如是观。

三○三、岳忠武翠微亭诗外，又有“潭水寒生月，松风夜带秋。之句，盖题湖南僧寺作也。宗忠简《华阴道二绝》云：“烟遮晃目初疑雪，日映斓斑却是花。马渡急流行小崦，柳丝如织映人家。”又云：“菅茅作屋几家居，云碓风帘路不纡。坡侧杏花溪畔柳，分明摩诘《辋川图》。”二公戎马倥偬，不废吟事。即大家为之，亦当敛手，固宜传诵至今。

三○四、偶读秋蟪吟馆《沪上杂诗》之一云：“车去如飞大道边，小红楼下数车钱。挽车人亦多情者，曾在此楼楼上眠。”此不独足为少年冶游者戒，写旧日沪上社会状况，亦极有神。

三○五、唐杜荀鹤有《再经胡城县》诗云：“去岁曾经此县城，县民无口不冤声。今来县宰加朱绂，便是生灵血染成。”此可为今之民社咏之。曹松《已亥岁二首》之一云：“泽国江山入战图，生民何计乐樵苏。凭君莫话封侯事，一将功成万骨枯。”此可为今之军帅咏之。然民变兵变，亦时有所闻矣。以民命为刍狗，以内争为儿戏者，其将何以善其后哉？

三○六、中酒之“中”，似应作去，却是平声；中兴之“中”，似应作平，却是去声，均不可解。唐人诗云：“气味如中酒，情怀似别人。”东坡云：“公独未知其趣耳，臣今时复一中之。”是作平用也。杜云：“万里伤心严谴日，百年垂死中兴时。”又云：“今朝汉社稷，新数中兴年。”是作去用也。

三○七、海藏每谓诗之佳者，必其人哀乐过人。此语不啻自道，集中如《述哀》及《哀小乙》诸篇，固已流传万口矣。庵《题海藏楼诗》，所谓“我读《述哀》作，声泪一时迸”者也。今春《伤逝诗》十二首，海内外读者，尤盛称之。衮甫自东贻书，谓其以宋贤之意境而有汉晋之格调，深远悲凉，惊心动魄，何止近世所无，直当独有千载。海藏自云：“古人作此等诗，皆无求工之意，庶几近之。”实则悼亡之诗，汗牛充栋，语其极则，不外情文兼至。他人有此哀情，无此健笔，固宜海藏之前无古人也。

三○八、衮甫近作，年来写示不少。海藏每谓其色香兼至，越寻常。就中尤极称其《次韵闻笳诗》之“刻意为欢终不似，如期得老恰无差”等句。《题李主事曾廉太夫人寒灯课子图》之“风林无复经秋叶，霜烬犹为照晓花”等句。以为“令人哀感”。且曰：“诗以道性情而已，果非所语于触热之辈也。”“触热”语讽世殊酷，无性情者，讵足言诗？

三○九、放翁《自云门之陶山过隐者茅舍》云：“陂池幽处有茅堂，井臼萧条草树荒。小鸭怯波时聚散，病蔬伤蠹半青黄。儿童冲雨收渔纲，婢子闻钟上佛香。我亦暮年思屏迹，数椽何计得连墙。”每诵此诗，辄思归隐。余亦有《次散释均书感》诗云：“世间何福抵田家，箕坐松阴自煮茶。稚子哦诗娱永书，山妻把酒醉流霞。柴门香稻常临水，老屋芸签遍插牙。如此安排吾愿足，人生由命底须嗟。”友人以为颇似剑南。湘绮楼诗云：“居人未必无尘事，却被尘中羡若仙。”亦有言外味。

三一○、放翁有“得福常廉祸自轻”之句，余已录入《养正诗选》中，近读剑南集，又得二句云：“造物有乘除，贫悴博无恙。”非观化有得，安能道其只字。

三一一、放翁《暮冬夜宴》云：“主人爱客情无己，筝声未断歌声起。亦知百岁等朝露，便恐一欢成覆水。炉红酒绿春为回，坐上梅花连夜开。堂前咫尺异气候，冰合平地霜压阶。”后四句可谓善于讽谕，较之工部“朱门酒肉臭，路有冻死骨”句，更为婉约。

三一二、放翁《闻猿诗》云：“瘦尽腰围不为诗，良辰流落自成衰。也知客里偏多感，谁料天涯有许悲。汉塞月残人不寐，渭城歌罢客将离。故应未抵闻猿恨，况是巫山庙里时。”《诗醇》评云：“排宕开阖，波澜无限。格调自李商隐得之，故自青出于蓝。”按义山《咏泪诗》云：“永巷长年怨绮罗，离情终日思风波。湘江竹上痕无限，岘首碑前泪几多。人去紫台秋入塞，兵残楚帐夜闻歌。朝来灞水桥边问，未抵青袍送玉珂。此放翁后四句蓝本也。又东野《闻砧》云：“杜鹃声不哀，岭猿啼不切。月下谁家砧，一闻亦凄绝。”亦同此作法。以言排宕开阖，则放翁为胜。

三一三、司空表圣《过道观》句云：“棋声花院闭，墙影石坛高。”放翁《过天庆》云：“孤灯经院晓，残雪醮坛寒。”盖蓝于表圣者。

三一四、乐天诗云：“醉貌如霜叶，虽红不是春。”东坡云：“小儿误喜朱颜在，一笑那知是酒红。”语本乐天，而味更隽永。近海藏有句云：“老去诗人似残菊，经霜被酒不能红。”用旧公案，而机杼一新，且岁寒心事，见于言外，不仅语妙也。

三一五、乐天赠谈客云：“请君休说长安事，膝上清风琴正调。”东坡亦云：“若对青山谈世事，我应白便浮君。”此类感触，吾辈亦时有之。其为败兴，实等催逋。然长安道上，正触然之徒，固未足喻此也。

三一六、元遗山《论诗》云：“心画心声总失真，文章宁复见为人。高情千古《闲居赋》，争信安仁拜路尘。”讥潘河阳也。王阮亭论诗云：“十载钤山冰雪情，青词自媚可怜生。彦回不作中书死，更遣匆匆唱《渭城》。”讥严分宜也。分宜《钤山阁秋集》有云：“万事浮生空役役，拟从山客借蒲团。”《斋巾读书诗》有云：“世事浮云那足阅，此生拚老蠹鱼丛。”如此口吻，固不类后日所为。甚矣，言之不必为心声也。金刘豫初为宋济南守，降金封齐王，后又佐金侵宋，但其诗亦甚清，录之：“竹坞人家濒小溪，数枝红杏出疏篱。门前山色带烟重，幽鸟一声春日迟。”“风荷柄柄弄清香，轻薄沙禽落又翔。红日转西渔艇散，一川山影暮天凉。”“古渡亭黪日向沉，凄凉归思梗清吟。碧山几点寒鸿静，红叶一林秋意深。”“寒林烟重暝栖鸦，远寺疏钟送落霞。无限岭云遮不断，数声和月到山家。”

三一七、曾子固守齐州，《冬夜即事诗》云：“香清一榻氍毹暖，月淡千门雾淞寒。”自注：“齐寒甚，夜气如雾，凝于木上，旦起视之如雪，日出飘满庭阶，尤为可爱。谚曰：‘雾淞重雾淞，穷汉置饭瓮’，以此卜丰年之兆。”按《汉书五行志》所称“木稼”，当即此类。今俗称“树挂”，又名“木冰”。《唐书》：宁王卧病，引谚云：“树若稼，达官怕，（二语亦见《汉书五行志》。）吾其死矣。”已而果然。此与齐谚吉凶相反，不知何故。余按杨升庵云：“寒浅则为雾淞，寒甚则为木冰。雾淞名丰，木冰召凶。”以此解之，庶几近似。然木稼北方高寒，岁恒有之，必谓其有关灾祥，亦未免刻舟求剑矣。

三一八、“诗思在灞桥风雪中、驴子背上。”是郑綮答人间诗思语，今人以为孟浩然，误也。浩然只有《赴京途中遇雪》诗云：“迢递秦京道，苍茫岁暮天。穷阴连晦朔，积雪遍山川。落雁迷沙渚，饥乌噪野田。客愁空伫立，不见有人烟。”全诗均与灞桥无涉。

三一九、余姚卢抱经（文招），湛深经学，并精校医，诗不多见。近见《鹪鹞庵诗集》一册，乃百年前手钞本，或云乃抱经堂未刻稿。中有《赠曹雪芹》诗云：“满径蓬蒿老不华，举家食粥酒常赊。衡门僻巷愁今雨，废馆颓楼梦旧家。司业青钱留客醉，步兵白眼向人斜。何人肯与猪肝食，日望西山餐暮霞。”又《挽雪芹》云：“四十萧然太瘦生，晓风昨日拂铭旌。肠迥故珑孤儿泣，泪进荒天寡妇声。牛鬼遗文悲李贺，鹿车荷铀葬刘伶。故人欲具生刍吊，何处招魂赋楚蘅。”“开箧犹存冰雪文，故交零落散如云。三年下第曾怜我，一病无医竞负君。邺下才人应有恨，山阳残笛不堪闻。他时瘦马西州路，宿草寒烟对落曛。”两人交期，于此可见。

三二○、余生平于贺县于晦若侍郎士枚仅两面，一在沈阳，一在青岛，然心辄敬其为人。侍郎辛亥前绝少作诗，志盒见示二律，系强为之者，题为《广雅太世丈席上送樊山前辈之浙江，分得盐均》云：“共拈险韵斗叉尖，胜地名流岂易兼。方辟西湖容李沁，不愁南浦赋江淹。传杯谈快风生座，系钵诗成月上帘。投辖且拚今夕醉，重城禁鼓不知严。”“西来车骑数邮签，行部南驰又去檐。地合越杭同节制，官如陕号异宽严。湖山宾客犹全盛，政事文章况两兼。沧海东流民力尽，欲阵三策待苏髯。”此集广雅亦作诗送樊，所谓“且倚湖山供判牍，好留压上检朝衫”者也。晦老淹博绝伦，工于判牍，诗似非所措意，亦不自收拾，且于时流亦所许可。然偶一为之，固甚工。向见其《秦中怀古》十二首，及《成都浣花草堂谒杜少陵》诗，大率皆少年之作，均典饬可诵。又有《李宝臣纪功碑歌》，见石遗《近代诗钞》，疑非少作。

三二一、郑五作歇后语，世多轻之，不谓竟有以入诗者，工部云：“山鸟花花皆友于。”昌黎云：“谁谓贻厥无基址。”虽在大家，末足为训也。

三二二、诗家习用字样，如“遮莫”之为“如此”，“只今”之为“至今”，“取决”之为“按次”，“剩欲”之为“欲想”，又如“若为情”、“若为通”、“若个边”、“作么生”之类，其例甚多，更仆难举。大都有可解者，亦有不可尽解者，有有来历者，亦有无来历者。正如官场中文移常用之语，通行至今，究无以易。

三二三、仁和谭仲修（献），以诗词名于同光间，世所称为复堂先生者也。曩宰吾邑，风流文采，一时称盛，刻徐子苓（西叔）、戴子瑞（家麟）、王伯垣（尚辰）所为诗为《合肥三家诗选》。伯垣一字谦斋，君与之酬唱独多。兹仅录其关于乡献者。《苦雨同谦斋作》之一云：“莫扫遗园径，泥涂老更惊。鸣琴同失响，种秫恐无成。大造知何意，微官益自轻。还思讼风伯，唇舌藉君卿。”遗园者，谦斋所居也。《和谦斋秋感》之一云：“紫蓬山色晚苍苍，意与浮云六合翔。白发鸣琴犹吏隐，青春无石作归装。尔来偃蹇还乡梦，往事销沉结客肠。濯马欲寻人不见，逍遥津上有新霜。”《消寒杂咏，为谦斋典籍作》云：“高阁写松风，遗园酒不空。银刀违我辈，儒侠抱谁同。畅以题襟集，栖之半亩宫。阮生仍至慎，兴在竹林中。”《怀遗园海棠》云：“明妆照镜镜无尘，绛树垂垂艳四邻。西府自怜红袖影，东风留赠白头人。园林好处难离别，烟雨多时减笑颦。隔断轻绡空入萝，一番闭置不成春。”《答王谦斋方子听小除夕见怀长句》云：“小除同此天崖雪，忆我忆君两不知。飞鹚过都甘早退，谷莺求友永相思。春风憔悴淮南梦，人日荒凉老杜诗。各有千秋倍珍重，年年莫负岁寒时。”《和答王谦斋蒯翰卿庐州见怀》云：“浮屠桑下怜三宿，况梦青山又故人。倦鸟苇苕知有雨，落花藩溷更亡茵。攀出丛桂君招隐，Θ后芳兰我幸民。互答歌声二干里，百年原宪老长贫。”《又送谦斋回庐州》云：“浩荡前期在，苍茫后约留。天涯同一室，心事各千秋。已罢餐英酌，还恩采药游。清晖知不隔，岁岁月当头。”“磨迹问遗园，林花应更繁。别君梅树下，念昔竹林尊。宝剑长相望，青山若有云。三年重晤手，止水复留痕。”此诗乃谦斋丈远道相访时之作。又《千秋岁》词《示遗园诗老，时同客上海》云：“曲阑干外，前度轻红退。疏雨断，微云碎。新愁佣揽镜，旧病难忘带。江水阔，盈盈不渡空相对。意外同高会。寒减西园盖。好斗取，身长在。梦中芳草远，曲里朱弦改。留影去，依然明月生沧海。”遗园花木之盛，里中人犹盛称之。复堂有《壶中天慢》词为《夏夜访遗园主人不遇作》云：“眉痕吐月，倚新凉，罗决流云栖暝。杨柳知门尘不到，记取羊求三径。叠石生秋，余花媚晚，何地无幽境。先牛舒啸，结庐只在人境。我是琴赋嵇康，依然病娴，即渐忘龙性。留得《广陵》弦指在，无复竹林高兴。裁制荷衣，称量药裹，况昧君同领。清晖遥夜，碧天飞上明镜。”复堂以词人作宰，吏事非其所长，时人亦有以是嘲之者。实则时际承平，民安耕凿，长孺卧治，自属无妨。今按《复堂日记》二则，一云：“行县大风雪，舆中闭置，帘隙中阅《草堂诗余》。”又云：“邨舍点阅《草堂诗余》，拥鼻微吟，竟忘身作催租吏也。”大似“落日无王事，青山在县门”情景。追忆清时，渺如天上，盖不胜悠悠我里之思。《日记》中又曰：“谦斋老去填词，吟安一字，往往倚枕按拍，竟至彻晓。予自来合州，与谦斋交，政罢长吟，奚童相望，两人有同好也。”谦斋丈固不以工词名，致力之深，於此可见。

三二四、复堂有《题包孝肃祠堂》云：“祠门云气接华光，待雨先秋试蚤凉。水鸟飞来蒲苇碧，青山影里芰荷香。好从尊酒频中圣，见说清时有谏章。芳草远寻歌楚怨，人间何地不三湘。”《施水秋汛》云：“青归山色到眉间，施水衰衷往复还。一自风云开甲第，遂令草树隔人寰。渔歌白日庐中去，秋士青丝铙裹斑。不信巢湖三百里，老夫无耳洗潺。”《夜宿中庙》云：“浪华云集共沈浮，对此泓峥我欲愁。水底有山如照镜，人家种柳易悲秋。三更月出凉无际，千顷波平翠不收。巢父曹公同一梦，隐沦战伐两难留。”《姥山》云：“中流袖拂姥山青，叶下依稀似洞庭。湖水湖烟迷处所，九歌无意问湘灵。”《和答李丹叔》云：“国风从古说温柔，无屋何妨且住舟。楼上才人曾作赋，机中春女尚悲秋。绿波碧草吟兼梦，白水青山卧亦游。病里把君诗遇目，负他婪尾与遨头。”各诗似皆宰吾邑时作者。

三二五、中庙为吾邑胜地，《复堂日记》云：“宿中庙待月。月出，临湖览眺。白石词‘千顷翠澜’，荡人胸孔，姥山中流一螺，殆如浮玉望焦山宅。”按复堂诗所谓“千顷波平翠不收”者，盖自姜词脱胎。余屡过中庙，曾留长句，惜稿均不存矣。

三二六、中兴人物，以湖湘为盛。而特立独行，卓著风义，则江忠烈公岷樵，实堪首屈。忠烈殉节在吾肥金斗圩侧，距余家仅咫尺。今旌忠碑亭及城内专祠均尚在。儿时闻乡老谈公就义之烈，不让睢阳，辄为景行不置。忠烈诗不多见，其《发都门二首寄别曾涤生庶子》云：“久客思乡井，常恐归无时。仆夫已趣装，又作别离悲。别离随处有，感君人心脾。逢人夸我贤，相对仍切偲。缅思古人交，形隔神明随。君非私我好，此意我自知。西风何太急，临歧吹我衣。”“向晚度桑乾，月暗云水黄。平生四度过，今夕真凄凉。我友涎为鬼，我师复病床。咫尺行不易，况此道路长。蟋蟀号四野，悲风动阴房。遥怜高堂上，今夜梦还乡。”两诗皆性情中语。曾湘乡撰公墓志，其铭辞中云：“有师郑君，有友邹子。卧病长安，朝夕在视。亦有曾生，燕南旅死。谋归三丧，返葬万里。”亦及此事。盖惟笃于师友，而后不负国家，固不俟其就义从容，早卜其必以忠义死矣。又湘乡《训岷樵诗》云：“市廛交态角一哄，朝为沸汤莫冰冻。江侯尔岂今世人，要须羊左与伯仲。汉上邹生猿者徒，卧病长安极屡空。导养难绝三彭仇，恶谶欲寻二竖梦。君独仁之相掖携，心献厥诚匪貌贡、执役能令贱者羞，感物颇为时人诵。”全篇余已选入《养正诗选》中。邹名兴愚，字柳，新化人。客居陕西新安。道光庚子举陕西乡试，家酷贫而自守严，不苟取。大病居京师，不得与礼部试，医药杂役，皆岷樵躬之。迨病死，湘乡与忠烈及其族人为经纪后事。事见湘乡《训岷樵诗附记》。当时都下有“曾条生包办挽联，江岷樵包运灵柩”之称。前辈高行，播为佳话，因并著之，以式浇俗。

三二七、泗州杨杏城侍郎士琦，与余初晤于申浦，再聚于秣陵，一谈大悦，盖夙契也。诗宗玉溪，稿多散佚。近志盒以二律见示，《新居铁狮子胡同李侯宅》云：“旧时相国通侯第，今日寻常百姓家。堂燕有巢怜幕客，铁狮无主吊宫娃。楸梧早种冬青树，桃李犹开故国花。泣路王孙哀杜老，青门何论邵平瓜。”《园居》云：“地僻园荒客过稀，雨霏霏后柳依依。负暄习老黄绵袄，忍冻邻童白袷衣。怕看围棋争死却，坐观庭草畅生机。周妻何肉非吾累，饱饭胡麻便不饥。”洵诗中隽品也。晚岁卜筑西湖，没于沪上。吾友袁伯（思亮）挽之云：“华屋山邱恨，湖波日夜流。可怜前度月，犹照旧时楼。犀榻悲长掩，膺舟怆昔游。酒痕襟上在，忍更说杭州。”侍郎为文敬公莲甫之弟，一门鼎盛，甲于淮北。兄味春，弟芰责，犹子瑟君，并皆能诗工画。芰青甲子暮春游杭，有《湖庄》诗：“太息故庐好杨柳，左邻苏老右林逋。”其时湖庄已献主矣。瑟君有《赠众异》诗：“愁满山川不暇梦，怜君罗网翼差池。一灯人梦重城隔，万泪当前细字知。未必世人皆欲杀，可能圆盖便无私。浮生亦说闲非易，他日朱颜好护持。”当系庚申后作。石遗谓瑟君年少才美，诗学五溪，固宜与众异岳秋并驾。

三二八、易哭盒之于国变后入都也，杏城宵左右之。樊山有《次实父均寄杏城》云：“依然癸丑永和年，催起嘉宾幕里眠。天定犹当与天竞，人才难得有人怜。从他瓦缶雷音沸，还我金瓯国势坚。春夜新宫无梦到，苍龙溪上忆山玄。”自注：“公遇实甫极厚。”

三二九、湘乡陈翼牟主政士廉，博通群籍，余事为诗，殆与玉溪、冬郎为近。志盒检示遗诗，乃卒亥以前作也。《春日杂诗》云：“偶控茅龙谒紫微，汉家故事已全非。羊头烂贱通侯贵，愿借天钱十万归。”“卫霍联翩拥节旄，乌衣门巷渐萧骚。清贞颇笑王怀祖，得隶中兵已自豪。”“茂才异等试新科，浮海齐挥落日戈。去国悲吟归国笑，春风红杏少年多。”“华冠纵履敢逃名，一笑罢官抵叶轻。君看楼台平地起，几人坐啸到公卿。”“黄金能解相如渴，白眼翻遭亭尉呵。献赋封侯两无分，双丸相逐去如梭。”皆隐讽时政者。清季官邮传部时，尚书某君，深嫉名士，能诗文者多自讳。一日有寿某权要文，众举翼牟属草。后司中请派事，单内但见其名，辄曰：“此人工文，不能任事。”坐是沉滞。悔读《南华》，古今同慨。所著《黄学庐杂记》，极见精博。近代湘中郎潜仆学，君与李亦元《希圣》，韩力畲《朴存》，皆可传也。

三三○、铅山胡朝梁（诗庐），初学海军，精英文。旋折节读书，师事散原。中年隐于末吏，笃志为诗，形神俱槁，忧忧独造，雅近后山。甲寅、乙卯间，余与君唱酬最夥，今亦什不存一矣。曾记余过诗庐，有“檐低典似船”之句，颇肖当时情景。偶检君遗札，有“辱和诗风格至高，在东坡、临川之间”一语，可谓阿其所好，为之赧颜。诗何所指，都不省记。君寄余四律，录之，以志应求之雅。其一：“公卿以下大夫士，几辈能如君好贤。下走徒抱空文尔，来诗比之大隐焉。堆胸兵甲冲天气，洗眼沧溟归国船。巷尾犹嫌往还远，隔邻为卜两三椽。（自注：逸塘先生招饮，并约结邻，感赋奉谢，欲次来诗均，末能也。）”其二：“将军善处功名际，姓字纷传淮海间。矮屋打头知未惯，高轩过我竟忘还。嘘春消息迎梅柳，隔坐光芒接肺肝。早晚专城领旄铍，宁教挂壁大召闲。”（“矮屋”句盖答余“帘低典似船”之作。）其三：“佛面犹蒙累扔尘，丁香又压短帘新。我从都下诸贤后，来媚花间半日春。一老今为天下重，闲身旧是太平民。诗僧苦意追《骚》、《雅》，挽住风光作主人。（自注：三月二十九日，法源寺饯春雅集，呈湘绮老人兼示道阶和尚。）”其四：“无人省识春来处，此是春归饯别图。眼底胜流皆至矣，松间岳立者谁乎。衣冠今世已非古，文酒当年何日无。盛事乾嘉数难偏，可能一一与追摹。”盖题《法源寺饯春图》也。

三三一、诗庐晚佐吾友徐又铮幕府，庚申后屏迹学佛，中曾戒诗，旋又为之甚力，呕心协律，竟夭天年，亦可伤矣。君殁后余驰书宝融，谋刊遗稿，旋闻已由君之友人武进蒋竹庄编付商务书馆印行。竹庄笃于风义，今之古人也。宝融与诗庐交甚笃，又从君遗孤处钞得赠余诗二首寄余。其一：“合肥诸将起书生，公以知兵位列卿。毕竟功成爱萧散，此心惯与白鸥盟。”余卸内长后赴欧观战，诗庐见怀，故有是作。其二则丁巳次答余见赠一律云：“孝章众所毁，要自有大名。堂堂孔北海，乃匿一书生。荒哉言割据，鼓角动哀声。如公秉文武，独未习纵横。”余之原作则已佚矣。余居东后，宝融曾摘录君病中寄怀之作数句云：“海滨风日佳，繁樱可照几。白门旧游地，柳色今何似。会当起东山，赖公振邦纪。”原寄当日不知何故浮沈，今遗集中亦未见。“白门”句托兴深婉，其时英威捐馆未久也。此与宝融之“试向石城寻断梦，将军白骨已先寒”句，皆能不失风人之旨者。

三三二、时贤之诗，其气象最博大者。要以天门周泊园中丞为首屈一指。泊园与樊樊山、左笏卿同称楚中三老。余与泊园同官沈阳时，即有文字之雅，曾记其《游南城外小河沿》一律云：“城外清流与夏宜，我来正值凛秋时。凉台客散无歌管，曲岸人稀有钓丝。积水蛟龙凝望久，故山猿鹤说归迟。峥嵘最爱辽东帽，莫误山公饮习池。”余友舒宜园有和作云：“秋风园扇本非宜，况是边城落木时。未识胆肝谁与共，空余鬓发渐成丝。创深元气知难复，梦醒黄粱惜已迟。回首旧庐巢尚在，来春待燕差池。”“池”韵活押，颇为一时同人传诵。又泊园《民四十月九日出都》一律云：“鸡声晓唱促南辕，仆马羞人噤不喧。身外何曾携一物，眼中非复旧三门。（京师旧称正阳、崇文、宣武为三门，今皆改作。）尊羹已自输先见，薤本今方拔意根。桑下转头增恋惜，北城松竹是吾园。”盖是时项城方议帝制，泊园去官南归，“莼羹”一联，有深嘅矣。

三三三、西山大悲寺花事甚盛，旧为闽诗人张亨甫读书处。陈庵先生有《咏大悲寺秋海棠诗》云：“当年亦自惜芬芳，今日来看信断肠。涧谷一生稀见日，初花惜又值将霜。”强老居林下近三十年，清季被徵再起，朝局已非，故有此感。诗虽婉约，奇嘅已深。河间纪钜维（泊居），有《题番禺梁节庵画松卷子》诗云：“拗铁虬枝久郁蟠，世人都作散才看。十年树木犹如此，识得贞心岁已寒。”节庵旷世逸才，动而得谤，生前不获大用，卒完大节，即此诗可想见其风概矣。又郑海藏《题钱南园画马》有句云：“他年骏骨千金日，莫遣人间伯乐知。”迟暮之感，情见乎词，较庵、泊居两诗，更为质直。海藏又有《赠呼伦道宋铁梅小濂诗》，结句云：“满洲若有图存策，要及中年用此人。”此诗又不啻自为写照者也。

三三四、诗言性情，不争工拙。余非诗人而多诗友，可传之诗甚多，可传之人尤不少。偶分暇晷，Г笔写出，及余未死前读之，或余之友未死前读之，景事宛然，亦觉有味。但余欲写诗话，即手Й心悸，泪盈盈欲滴，而追忆生平第一畏友萧山陆亮臣矣。亮臣与余同年生，长余仅数日，以兄事之。躯干雄伟，貌尤笃厚，一望而知为有道之士。友人闲以其貌故，以中国之西乡隆盛目之。又因其字而戏呼以“老亮”。实则其生平澄清之志，每饭不忘，亦不在南洲卧龙下也。君东渡学陆军，迟余一年有余。校规每休日晚，归校有定刻。君善饮且豪，一日因事为诸友劝饮，大醉竟不能归。触校规应入营仓，（即校中狱室。）亮臣固当地之贵公子而名翰林者，为守校规故，亦不得不暂屈缧拽中矣。出营仓后，以四绝邮示云：“我来游戏神山上，蠖屈龙伸只自安。今日狱窗独不寐，始知养气十分难。”“矮床兀坐夜三更，雨滴空阶梦未成。抱膝闲吟还自笑，为谁惆怅到天明。”“年来学业太新奇，练得千重铁脸皮。翻怪群蚊更无赖，扑人争向面前飞。”“中宵默数平生事，愧对前贤已不多。他日吾文编订者，莫删今夕《楚囚歌》。”年来更事多，记忆力锐减，独此四诗，至今尚能上口。记当日余读此诗后，曾戏谓亮臣：‘抱膝闲吟’，君固以武乡自命，万一我能后君而死，编订之责，岂异人任。”今不幸而成谶语矣。余藏君遗墨独多，庚申之难，沦失不少，努力为之，亦后死者之责也。

三三五、亮臣有《自题丙午岁日记诗》一绝：“三十年华一瞬过，云烟尘土两蹉跎。待当除夕从头数，醉里光阴有几何。”此诗君曾自题新年所印小影贻余，此影系东京牛<辶入>神乐板上，森本蓼洲所摄。君前后赠余小影，以数十计，独此帧最小，易于携带。所映小影，貌如其生，且有题诗，余尤爱之，无论到何处，此帧常贮行箧，隋珠卞璧，不若是之珍贵矣。

三三六、亮臣游日光，适余以割痔入东京医院。君每日必以两三邮寄余，俾慰岑寂。函中有《宿南湖》五古一首，盖生平得意之作也。诗曰：“我来游日光，最爱南湖水。高踞万峰巅，宕漾云霞里。清流监毛发，波澜静不起。谁遣巨灵来，凿破神山趾。遂使群蛟龙，突飞不能止。作势挟风雷，万象俱披靡。在山与出山，水自如常耳。境遇有殊致，冲怀无异理。试为穷其源，岂复见奇诡。乃知伟大观，端自平淡始。”又一年余与同学何君锦庵同游旦光，观诸瀑布，曾至南湖，盘桓不能去，乃知君诗之佳喜。又亮臣一日忽来书云：“昨日别后，冒风雨乘车而行，意致快绝。自到日本后，遇大风雨，此为第一次，竟藉车夫之力，与之搏战，觉日前松岛、日光之游，犹输此痛快也。车中偶想他日厕身军旅，一旦冒风雨，潜师进薄敌垒时，或尚不能如此安坐车中之稳适耳。因口占一绝曰：‘高垣飞瀑下成渠，鲢辘行来快不如。却想潜师风雨夜，三军壮士一声呼。此诗虽俚，然颇足自适其意，写之博吾弟一粲”云云。观此益知老亮之所志矣。

三三七、甲辰同年留日学陆军者，只余与亮臣二人。当时风气未开，固不足异。余喜亮臣东渡诗，有“凤池多少神仙侣，但得君来已不孤。”盖纪实也。辛亥九月晋阳之变，年丈陆文烈公锺琦从容就义，亮臣亦以身殉。余曾以诗哭之，其一：“父死国兮子死父，义经日月纬江河。阿兄蹈海成三烈，正气君家聚独多。”其二：“同年同学复同庚，十万胸中富甲兵。吾道未行君已逝，剩双眼泪哭苍生。”实则寥寥数语，不足抒悲怀之万一也。先是庚子之变，文烈公方丁父艰，国忧家难，同遘一时，愤欲自裁。亮臣乃于孝带中书一铭曰：“我生不辰，罹此末造。父死成忠，子死成孝。九原相遇，破涕为笑。幸而后死，或至寿考。坚白尔心，以对苍昊。古人有言，荣名为宝。”盖其殉父之意，已决于是时矣。不谓十二年后，竟成谶语，殆数之前定者耶？亮臣妹夫乌君谪生告余，今此带尚存其家。当与魏笏谢砚，并垂不朽矣。南海关颖人同年赓麟有诗云：“殉孝何妨即殉忠，千秋碧血鬼犹雄，不须帛语翻疑案，从古成仁算考终。”亦纪此事者。

三三八、亮臣之兄韬庵君，申甫年丈之出嗣长公子也，以愤世蹈海死，名仁熙，字静山，幼与其仲弟亮臣，季弟慎斋，均从盛伯希先生游。学富根柢，慷慨有大志。十八入邑庠，十九秋合，已魁选矣。旋复弃去。自后屡丁内外艰，遂绝意进取。历佐端午桥制军、宝湘石中函幕府。会申甫年伯由词曹简任苏粮道，韬庵归侍养，自号过渡散人，又号陆哑子。蹈海前数月，自呼闩陆疯子。一日忽失踪，翌日乘广济船，蹈海中死。濒行遗书别家，并赋诗明志，死时年才三十四。诗曰：“梦中来了梦中还，小堕尘寰陆静山。此去疯魔疯入海，不留遣蜕在人间。”“脱屣妻孥未是憨，传家忠孝有人担。死看东海西来舶，化作鲸涛漫虎。”读此诗者殆可想见其为人。亮臣与申甫年丈同死国难。逊清三百年结局，以忠孝完人称者，当首推文烈、文节父子。静山“传家忠孝”之句，又不啻一谶语矣。

三三九、蕲水汤济武同年，吾党中之健者也。投分之深，逾于侪辈。游美之役，不幸为奸人狙击以殂。噩耗传来，交游扼腕。余曾有四截句挽之云：“停车过我笑言温，（君长教育时，每散直，辄徒步过谈，几无虚日。）一瞑烦冤诉九阍。枨独前游黄叔度，（谓速生同年亦缘游美遇害。）重瀛犹有未招魂。”“广长舌底妙澜翻，（君最善长演说。）新籍覃研不惮烦。（君居官后读书恒不倦。）五凤齐名君已逝，人才凋落我何言。（进步寅未组之先，君与剀君崧生、孙君伯兰、林君宗孟暨蒲伯英同年，创民主党，余戏有“民主五凤”之称，盖皆一时之选也。”）“二难文武竞贤声，各奋扶摇万里程。半翅云天伤早弱，不堪回首鹊原情。（谓铸新同年。”）“太息人天几折磨，年前曾听鼓盆歌。落机山色蓬瀛水，两地魂归唤奈何。”按济武平生诗不多作，独其悼亡诸什，成于赴美以前者，缠绵哀艳，恻恻动人，知交皆谓其寻常无此儿女子情。题为《亡室夏夫人以丙辰七月卒于东京寓庐。今年四月，余漫游来柬，桑田夫妇引视故居，怆然有作》：“海外重来赋《大招》，故居凝睇黯魂销。隔墙桃李将春去，旧路蘼芜入梦遥。十步回头肠九转，卅年离恨羽双修。蓬山青鸟知何处，望断天涯泪似潮。”又：“蜂慵蝶懒奈何天，落尽樱花又一年。鹃泪已枯惟有血，鸾胶欲续更无弦。仙踪盼断三山影，痴梦犹寻再世绿。万里相随旧明月，照人不似旧时圆。”又：“种草忘忧酒遣愁，抽刀不断爱河流。报君拚着鳏开眼，老我谁怜鹤上头。可有痴魂能化蝶，不堪密誓负牵牛。风尖露冷春寒重，凄绝更深独倚楼。”义：“春事阑珊梦影惊，异乡花鸟总无情。检囊怕触同心结，背地时温啮臂盟。忍使黔娄伤独活，不教方士报双成。青梅竹马儿时戏，此乐重寻是再生。”又：“死别经年梦尚疑，羌无片语写哀思。却惊宿草封香冢，岂有飞花返故枝。清怨灵妃遗锦瑟，空名夫误金龟。思君一字千行泪，天上人间知未知。”君本不以诗名，然此数作隶事遣词，极见工雅，知浸润于古者深矣。

三四○、先济武游美遇害者为黄远生同年，远生籍隶江西德化，原名为基，后以字行。与张嘉森（君迈）、蓝公武（志先）有新中国三少年之目。殁时余方使吉林，曾有诗哭之，今稿已久佚。曾记侯官严又陵（复）挽诗极佳，诗云：“到底何人贼，传来四海惊。微生丁厄运，乱世讳才名。渡海风吹婴，归途雨满旌。与君一日雅，叹息意难平。”秋风笛，读之惘然。远生天姿明敏，嗜学綦勤，早岁才名藉甚，争以远大期之。嗣后有声新闻界，（余当戏推君及丁佛言、刘少少为新闻界三杰。）天假之年，所诣必不止此。玉树早埋，又不独吾党之私痛也。远生诗不多见，言事之文特长，盖得力于天事者为多。近闻吾友梁任公、林宰平，已裒集远生遣文付梓，亦可谓笃于风义者矣。

三四一、甲辰一榜，逮甲子廿年，留京诸子，感念旧游，扬挖盛事，徵言及余，遂以诗话中涉及亮臣、远生、济武者应之。当时印成小册，一山、锡侯、衡山、颖人、冕之，均有题咏。而组安适在羊城，题语尤为沉挚，且曰：“三君操术不同，其死则一。人生会有死，洞颅穴胸，与呻吟床蓐、奄然待尽者，亦复何择？与其随俗俯仰，厌厌无生人气，孰若一死快仇雠之心，使后死者为之嗟叹乎！”不言哀，哀可知矣。

三四二、友人寄示《伏堂诗录》，乃长洲江（叔）遗著。有清咸同中之能作宋派诗者，时论以伏堂与郑子尹之《巢经堂集》、金亚匏之《秋蟪吟馆》并称，盖能于举世不为之日，自开户牖，忧忧独造，亦云难嫌。李越缦论叔诗，以为“有劲气而多病粗率。”实则“粗率”二字，未免失当。叔久官闽浙，终于卑官，故诗中时多抑塞凄苦之作，要亦其境地使然。集中有《彭表丈屡赏拙诗，抱愧实多，为长句见意》云：“┺舆篾舫两年间，苦调劳歌不尽删。岂可向人献穷状，更令读者损欢颜。旅怀伊郁孟东野，句律清奇陈后山。他日无成还志短，诗句幸与二君班。”即其自况，可以见其诗矣。余最爱君《舟中绝句》云：“我向西行风向东，心随风去到家中。凭风莫撼庭前树，恐被家人知阻风。”性情中语，自然流露，不仅诗之工也。

三四三、作吏之难，昔贤所，叔沈沦末吏，世鲜知者。其《送顾康尚其仁由海道北上》诗云：“奇气胸中苦郁盘，旧劳汗马此弹冠。君知临贼冲锋易，难莫难于奉上官。”才人偃蹇，为之然。偶读陆放翁《奇子虞诗》有云：“平生胆力薄，不敢犯张禹。有时一言失，恐惧气如缕。念此思挂冠，自首冀安处。吾儿哀乃翁，岁莫忍羁旅。何时得斗粟，归舍聊笑煮。便草北阙书，乞骸归卒伍。”旷达如放翁，亦苦作吏之恭然疲役，宜叔之不能无感也。按淳熙乙未，放翁年已五十余，参议蜀军府，遇故人范致能来为帅，不能僚佐束缚，相得殊惧，未二年范即去。此诗殆别有感独乎。袁忠节公爽秋有《题放翁小像六绝》，其一云：“抱牍牙参畏吏嗔，锻锻余鸾翮暂须驯。府公何幸得学士，度外能容岸角巾。”盖咏此也。

三四四、叹老嗟贫，文人结习，识者鄙之。然无病之呻，固无足取，如本愁苦而强作欢娱，本秋士而故为达语，将言为心声之谓何也。叔处境至困，悉见于诗，其能以曲达之笔，状难写之情，而又无寻常怨愤悻悻之意，尤难。《岁除日戏作》云：“庭角无梅座不春，门扉虽阖岂遮贫。晚来雪屐鸣深巷，半是吾家索债人。”“有人来算屋租钱，小住三间月二千。使屋如船撑得动，避喧应到太湖边。”《杂书》云：“早岁耽吟兴不孤，惟愁门外吏催租。只今身作催租吏，败尽人诗我亦无。”《与朱象山夜话》云：“君行间道常遭贼，我受奇穷等被兵。惟死未曾经历耳，异乡监火两残生。”《挈眷》云：“挈眷今朝信使回，寓庐门对北风开。别无家具随身到，使异流民就食来。即日米薪愁琐屑，在途烽火几惊猜。时危正要忧天下，数口飘零未足哀。”《石遗诗话》谓叔“近体出入少陵，古体出入宛陵，而身世坎凛，所写穷苦情况，多东野后山所未言。”其推服可谓至矣。

三四五、叔诗见道语甚多，录其《拟寒山诗三首》云：“妻不共甘苫，在家如作宾。小女性差慧，食贫知习勤。勿以女为喜，而对妻作嗔。相与有瓜葛，均是夙世因。”“瞽者挝埴行，导路以竿木。竿木揣得处，便可进其足。妙在目无见，以竿作之目。若是有目人，反有穷途哭。”“使小人变法，而君子守之。荆公误苍生，其误在于兹。奇语宰官身，慎取在学术。学术杀人时，比于水火烈。”以上各诗，寻常注虫鱼吟风月者，安能有此见地。“学术杀人”，又可为今日咏也。

三四六、叔赋性狷介，备历艰困，弥敦风节。其以诸生纳赀为从九，乃其表丈彭公咏莪助之。初仕入浙，杭陷入闽，曾主螺江陈氏家，庵先生之从叔某某，均从授读。彭公曾督闽学，君入幕襄校，于闽固旧游地也。已而又入浙司盐榷，终于差次。天将昌其诗，固宁啬其遇耶？海藏为余谈君身世甚详。临川李小湖（聊），君之故人，视学吴中。君先期以游学自解，谢不应试。作诗道意云：“吾乡昔有彭甘亭，白头坐困一监生。有人令出我门下，却弃乡举逃时名。（甘亭以监生应乡举，有相知者典试江南，密寄文诀，甘亭不入场而返。）又有诗人黄仲则，作客英年好游历。笥河学士渴爱才，挽袖留之留不得。（朱笥河视学安徽，延仲则襄校，仲则与同事者不合，买舟径去，笥河遣人追之不及。）吾生不能学古人，聊学二子全吾真。穷无意气慕荣达，病厌奔走甘沈沦。向来与君相识新，此意今在临歧陈。青山一路冬入春，画船插帜寒溪滨。君行我住隐显异，他日惟堪交以神。”君之自守如此，岂可专以诗人目之。

三四七、清季中兴人物，湘乡合肥并称。湘乡具三不朽，人无间言。合肥以勋业显，生平致力政牍，于艺事非所措意，故湘乡有“李少荃拚命做官，俞曲园拚命著书”之谑评，实则台肥天才卓越，少时文名藉甚，老宿惊服。其《赴秋闱感怀》八律，中有句云：“丈夫赤手把吴钩，意气高于百尺楼。一万年来谁著史，八千里外觅封侯。”又“碧鸡金马寻常事，总要生来福分宜”。诗虽少作，然其作秀才时气象，便已不同，亦可徵后来之事业矣。公诗尤不多见，寻常传诵《明光村镇题壁二律》，乃丙辰所作。时公以翰林治军，已有隐任天下之意。诗云：“四年牛马走风尘，浩劫茫茫剩此身。杯酒借浇胸磊块，枕戈试放胆轮。愁弹短缺成何事，力挽狂澜定有人。绿鬓渐雕旄节落，关河徙倚独伤神。”“巢湖看尽又洪湖，乐土东南此一隅。我是无家失群雁，谁能有屋稳栖乌。袖携淮海新诗卷，归访烟波旧钓徒。彳扁地槁苗待霖雨，闲云欲去又踟蹰。”马关之役，弹丸洞颊，为日本军医总监佐藤进君治愈。佐藤索诗纪念，公亲笔挥赠一律云：“耄年秉节赴东瀛，愿化干戈见太平。盟约重申同富弼，伏戎一击鄙荆卿。奇才医国君无敌，妙手回春我再生。待乞宝星邀上赏，绿章归去达通明。”此盖老年随意应酬之作。余东游时，曾访春帆楼故址，且于昔年文忠驻节之旧寺院中，见公遗墨，高悬壁间，尚奕奕如新。余曾藏公精楷诗卷，庚申京宅被掠，诗亦不复省记矣。

三四八、余之创办中华大学也，最初在虎坊桥侧，继以来学日众，乃移至城西南角太平湖邸。余二次归自欧洲，时校事已停，士林惜之。世变如此，再兴未知何日也。邸后废园，丁香最盛，龚定庵诗所谓“一骑传贱朱邸晚，临风赠与缟衣人”，即为忆太平湖丁香作也。民七之春，园址新葺，丁香盛开，余柬约都下名士会赏，到者四五百人。樊山以次，均有诗见柬，都为一集，美不胜收。惜南行后竞付散佚。兹由宝融录示数首，虽非全豹，亦慰情胜无也。樊樊山作题为《戊午春莫，湖邸丁香盛开，王会长约为茶会，为赋长歌纪之》：“太平湖上醇王邸，甲观画堂诞龙子。穆宗登遐岁甲戌，帝御紫宸五北徙。（德宗承统后，醇邸移居什刹海。）储祥宫观锁秋烟，金扉一闭四十年。年年潜邸花开日，禁地无人啼杜鹃。啼鹃唤醒江山梦，天统逡巡嬗人统。飞廉桂馆千门开，五柞长杨万民共。为惜贤王第宅闲，两斋弟子安弦诵。往日惊飞兴献龙，只今任引承天凤。竹花不实凤凰饥，化为劳燕东西飞。（学堂以无款停。）剩有丁香百余树，风飘香雪沾人衣。学堂主人淹中客，房杜程仇俱注籍。即今暂辍鹅湖讲，岳岳龙门罗俊及。公余小作看花会，招客西园拥鹤盖。夷陵七十老侯赢，何意信陵亲执辔。来游朱阁惺芳华，黯淡纹窗换旧纱。两世亲王天子贵，十三冲圣让皇家。银屏珠箔开芳苑，扣砌铜铺启前殿。千步廊迤逦通。九华石峭参差见。葳蕤紫白万花垂，薷藿詹唐诸品贱。压倒城南白纸坊，佛香那及天家敛。乌巾白袷入画图，（是日群聚摄影。）清簟疏帘置笔砚。主人风雅催赋诗，嚼花一喷云锦烂。白头重遇旧朱门，愁对名花数梦痕。门下赐樱臣甫泪，后园补橘豫章魂。兴亡莫向花枝诉，两王摄政关天数。君不见壁间尚挂金桃弓，坟上已摧银杏树。”樊山此作，一时传诵殆遍，真今之元白也。陈徵宇作：“荒径新开重见招，人中故是阿龙超。稍回远想亲风雅，坐遣芳辰动市朝。旧水记从何代涸，野花禁得几番飘。未须苦觅春风主，老树遗台意自骄。”郭垫云作：“绿沈青锁属诗家，此亦宣南掌故花。谁与池台记兴废，尽多车骑斗繁华。妍春到眼寒犹滞，影事沈吟日又斜。玉照堂前惭写照，百年松石对槎伢。”罗瘿公作：“每岁逢春盼花发，一日走遍城南北。是处花开不待招，定将诗句酬春色。今年花开不知赏，似海春光等闲掷。友朋笑我忙何事，吾亦自诧情非昔。屡辜俊约对花惭，一春花底无行迹。岂知别有花解语，每为听歌成间隔。何不相携花下行，较量颜色谁倾国。终成隐忍弃芳时，坐恐花残三叹息。”瘿公是日，适未莅会，此盖事后补作也。桑下前尘，玄都花事，他年重到，感可知矣。

三四九、《宋诗钞中》有韩安阳、赵清献之诗，而独不及范文正。文正《渔家傲》诸词，乃守延安时作，传诵人口。诗则不多见。有《西湖绝句》云：“长忆西湖胜监湖，春波千顷绿如铺。吾皇不让明皇美，可赐疏狂贺老无。”乃知杭州时作，山水襟怀，固自不浅。

三五○、日本国使臣答里麻，有《咏西湖诗》云：“一株杨柳一枝花，原是唐朝卖酒家。惟有吾乡风土异，春深无处不桑麻。”见尤西堂《外国竹枝词注》。余按：范景文《西湖诗》：“湖边多少游观者，半在断桥烟雨中。尽逐东风看歌舞，几人着眼到青松。”用意亦约略相同，均可作时流当头棒喝。

三五一、卢江吴公木，一字公穆，名炎世，北山先生之嗣子也。北山为武壮公次子，早负文名，厉风节，与义宁陈散原诸人游，当时称四公子。顾抗直忤俗，浮沈郎署，憔悴以终。而公木又以美才早逝，弥为士论所惜。武壮为中兴名将，爱才如渴，南通张啬庵、朱曼君，及项城袁公，均其所罗致者。幕府之盛，甲于东南。啬庵《呈吴提督诗》云：“峨峨高节拥辕门，拂拂朱绛阵云。难得名公趋赵壹，况容揖客重将军。明珠却聘宁无意，宝剑衔知昔所闻。骏骨从来能得马，好收骥骥共殊勋。”盖纪实也。公木为项城资遣东渡习法政，与余过从颇数。僦居东京富士见町，每休沐辄谋一聚，饱啖痛饮，上下议论，为状至乐。余在金泽联队中，公木曾不远千里相访，把酒说诗，流连竟日。执别未久，旋以病逝。余曾有诗哭之，稿今佚矣。公木有《渡韩敬题先大父武壮祠八律》，自注：“丁末初，韩鲜亡于日本。时方行抵汉京，追念先大父平韩之役，不过距今二十年。曾几何时，河山易主，祠堂蔓草，废垒荒烟，不觉凄然。”诗云：“莲华斜抱汉城开，遥忆元戎小队来。梦里旌旗飘落日，禁中宫阙长荒苔。残民转壑鸡豚少，万骑屯云鼓角哀。往事功名谁更说，一回追念一回灰。”“百战山河指顾收，只今汉水尽东流。十年专阃迟杨仆，五月征蛮哭武侯。画阁功臣谁甲第，天事业总荒邱。我来吊古怀先德，几树垂杨绕郭秋。”“薄伐王师忆渡邃，迎恩门外肃弓刀。勋名表海余威重，日月孤忠远戍劳。共说风流谈大易。肯将家门斗丰貂。南山一望天方醉，浪打空城万马号。”“细雨斜风崇礼门，不愁风雨满层城。降王底事还行酒，钩党翻劳苦用兵。天宝君臣忘社稷，景阳箫鼓奏春明。国亡心死真堪痛，独有铜山泪暗倾。”“蜻蜒娇小亦能雄，东岛苍凉落照中。宁有藩封夷郡县，更无豪杰实关东。荆州诸将论羊祜，回纥遗民哭令公。自是好花容易散，不须飘泊怨东风。”“荒祠十丈草离离，校射台高歇鼓鼙。传檄不难收属国，和戎毕竟失藩篱。海棠春睡偏无主，杨柳新栽又几围。历历东风停节处，有人下马读羊碑。”“汉城无恙夕阳斜，狼藉京尘苦忆家。入世便应求将相，归田何自种桑麻。天涯一剑存知己，古国千年付落花。忙里不妨寻乐处，坐看大地莽风沙。”“有酒逢秋愁更长，城头无语立苍茫。衣冠新旧关时代，书卷飘零忆草堂。乱世只应工粉饰，盛年已自厌风霜。平原客散多萧瑟，独向沧溟学楚狂。”诸诗述德抒怀，情文并茂，可谓绰有父风。公木又有《沈阳访锦庵济舟留别》一律，亦佳。诗云：“北风吹雪夜飞沙，沈阳门外且停车。九州丧乱存知己，一剑飘零愧将家。木叶声乾迟岁月，江乡味美忆鱼虾。各言别后相思苦，落尽尊前蜡烛花。”“飘零”句身世凄感，诚非少年人所宜，诗却清新可喜。

三五二、北山一字瘿公，晚纳妓彭嫣、王姹，而嫣最得名。散原过天津戏赠云：“酸儒不值一文钱，来访瘿公涨海边。执袂擎杯无杂语，喜心和泪说彭嫣。彭嫣不独怜才耳，谁识彭嫣万劫心。吾友堂堂终付汝，弥天四海为沈吟。”当时海内知北山，盖无不知彭嫣者。公木下世，北山益傺寡欢，两姬亦以金尽求去。岁晚佯狂，卒以不起。扬州方大（地山）挽之云：“心死已多年，地北天南都郁郁；魂归有何处，嫣红姹紫太匆匆。”海藏极称其工。散原亦有挽诗云：“为郎一疏壮当年，遽绝朝班溷市廛。意气空能问屠狗，吟篇自许诉幽蝉。已迷王谢争墩处，（前三岁与君同游半山亭）。应喻唐虞易篑前。天壤奇痴奇孤愤，终留佳话到彭嫣。”

三五三、龙阳易哭庵（顺鼎），湘中老名士也。君介吾乡杨杏城侍郎访余于太平湖邸，一谈大契，随定交焉。癸丑、甲寅间，时有唱和。最初赠余二绝云：“数卅六国如掌上，藏十万兵在胸中。文通武达浑闲事，肝胆方为一世雄。”“黄金养士思游侠，赤手擎天仗友生。不见合肥刘少保，对君使我意纵横。（自注：“黄全”二句乃李眉生丈赠剀省三宫保者。”）此诗在君为信笔之作。近见君《癸丑诗存》内有赠余一律，更为工整，诗云：“从古英雄具热肠，淮淝况是伟人乡。救时欲比大隈伯，好客还过小孟尝。兵五万余谈杜牧，（君著《近边建置要略》，深切时势。）国三十六畏陈汤。（君弃追士学陆军，又弃统制游二十五国。）杜陵感激惭衰朽，青眼高歌属望长。”推挹太过，娩不敢当。又君有诗赠余，今只记“揖唐身如大愿船”一句，其全文当觅得，实吾《诗话》也。君有《琴志楼编年诗》。甲午以后，尚未刊行，闻易篑前曾手自写定。世乱年荒，未知能不散失否。

三五四、沈培老有《重至西湖口号》诗云：“老人济胜已无具，客子登楼还有情。寄语葛仙休怅望，骑牛或恐有来生。”盖用圆泽三生石故事也。来生之说，先例甚多，佛家以了生死为第一大事，且以随趣流转为可悲。隔阴之迷，高僧不免，况凡夫乎。培老又有《易实甫过谈诗》云：“露电光中最后身，镬汤熟处再来人。游魂故是易家变，善哭我识唐衢真。历劫不迷云水性，化生成幻玉台春。麻姑狡桧方平笑，东海簸扬又一尘。”疑亦指实甫六生事。实甫有“六生慧业”小印，谓前身为王子晋、王昙首、张梦晋、张船山、张春水及陈纯甫母舅也。迨后实甫之友郑叔问又谓王昙（仲翟）是实甫前身，实甫遂有七生之说。见所为《琴志楼小说》中。惜叔问之语，未闻其详，亦一恨事。按船山、春水之为张灵后身，据实甫所述，所得二张画册，均有“张灵后身”小印，其画册则薛次申、端仲纲所贻也。当时海内故人，知实甫盖无不知其为梦晋后身者。盛伯希祭酒亦以所得梦晋画折枝长卷奇实甫汴梁。实甫于卷中自题八绝，并详载其事，其说甚辩。略云：“光绪癸未之岁，余尝遇李仙于并门。李仙作诗赠余，初云：‘吹箫王子，乞食张郎。’时在旁者，均不知张郎为谁。惟余尝见黄九烟所作《张灵崔莹合传》，髻鬓记有乞食事，因为诸人言之。李仙继书云：‘葆其虚灵，戒其颠狂。优昙首出，后事方长。勿求仙录，且尽人纲。’书毕，又书云：‘前王后王，堂堂乎张。笙声缥缈，箫韵凄凉。月明虎阜，花Й吴阊。前尘隐约，云胡可忘。’至此决其所言为梦晋，问后王为谁，曰诗中‘昙首’句已明示矣。问崔莹事则不答，但称家君为六如后身，与三十年前吕仙语合。他语甚多，不备记，虽涉荒渺，非尽妄也”云云。又八绝之一云：“梁园岁暮正无聊，魂断江南不可招。愧故人千里意，汴云燕雪寄迢迢。”谓伯羲祭酒也。

三五五、梦晋临终绝笔诗云：“垂死尚思元墓麓，满山寒雪一林松。”唐六如遂以崔莹与梦晋合葬元墓，以偿其愿。事见黄九烟所作《张灵崔莹合传》。实甫《雪中游邓尉》诗云：“重听元墓寺前钟，小径昏黄鬼气浓。指点前生埋骨地，依然寒雪满林松。”是直以梦晋后身自况矣。顾王仲瞿为实甫前身之说，未知何据，文人傅会，容亦有之。若以天才论，则《琴志楼》与《烟霞万古楼》未知孰为轩轾。

三五六、六如之殁也，亦葬元墓，即今之桃花庵。顾当时得谤满天下，人无肯为之制文者。太守胡宗钻哀之，为书墓石。清代唐陶山明府以六如祠墓荒芜，又分廉俸助葺，一时传为盛事。仲瞿有桃花庵诗云：“百年红树已成尘，何事方坟又一新。吾辈功名多鬼祸，君家文字两传人。怜才守宰悲枯骨，薄命桃花哭替身。髻鬃长官题字处，荒畦磷火旧时春。”“真把青衫著老奇，十官身诰鬼何知。清明火唐衢血，黄土碑文幼女辞。阑雨残风居士塔，衣香人影水仙祠。从他塑土搏泥后，可做人间缱绻司。”自注：“六如无子，惟一幼女。”又云：“准提庵有六如塑像，妇女于桃花开时，办香致敬，盖以月老事焉。”此则近于唐突昔贤矣。实甫诗云：“昌门西去是横塘，一片寒云水市荒。凄绝挑花盒主墓，冷红何处吊斜阳。”亦丙戌雪中游邓尉时作。实甫才大如海，佳诗甚多，当续录之。

三五七、项城袁公，一字容庵，彰德养疴时，自号洹上渔人。有《烟蓑雨笠一渔舟》图，曾以摄影见赠，并题诗云：“百年心事总悠悠，壮志当时苦未酬。野老胸中富兵甲，钓翁眼底小王侯。思量天下无磐石，太息神州变缺瓯。散发天涯从此去，烟蓑雨笠一渔舟。”公起家华胄，少负雄才，于诗自非所措意，实则即论余事，亦大有可观。罢政后筑养寿园于洹上，优游林下，得句较多。其《次王介艇丈养寿园韵》云：“乍赋归来句，林栖旧雨存。卅年醒尘萝，半亩辟荒园。雕倦青云路，鱼浮绿水源。漳源犹觉浅，何处问江。”又《次均》云：“曾来此地作劳人，满目林泉气象新。墙外太行横若障，门前洹水喜为邻。风烟万里苍茫绕，波浪千层激荡频。寄语长安诸旧侣，素衣早浣帝京尘。”又《春日养寿园》云：“背郭园成别有天，盘飧尊酒共群贤。移山绕岸遮苔径，汲水盈池放钓船。满院莳花媚风日，十年树木拂云烟。劝君莫负春光好，带醉楼头抱月眠。”《春雪》云：“连天雨雪玉兰摧，琼树瑶林掩翠苔。数点飞鸿迷处所，一行猎马疾归来。袁安踪迹流风渺，裴度心期忍事灰。二月春寒花信晚，且随野鹤去寻梅。”《雨后游园》云：“昨夜听春雨，披蓑踏翠苔。人来花已谢，借问为谁开。”《啸竹精舍》云：“烹茶檐下坐，竹影压精庐。不去窗前草，非关乐读书。”《登楼》云：“楼小能容膝，高檐老树齐，开轩平北斗，翻觉太行低。”公固不期以文事自见，然使当日无休官之举，未必有觅句之闲，即谓造物玉成，亦无不可。又以诗境论之，“钓翁眼底小王侯”、“一行猎马疾归来”等句，硬语盘空，固是英雄本色，寻常文士，正未可同年而语。

三五八、洹上倡和之侣，为庐江吴君遂（保初）、汉阳田焕廷（文烈）、会稽沈吕生（祖宪）、甘泉闵葆之（尔昌）、吴江费仲深（树蔚）、项城张馨菴（镇芳）、番禺凌润台（福彭）、宜宾董冰谷（士佐）、汲县王小汀（锡彤）、合肥朱石庵（家磐）、永城丁春农（象震）、江都女土史子希（济道）、静海女士权效苏（静泉）诸人。以外则筱石制军、寒云公子也。当时宾从唱酬，门庭雍睦，窃谓为项城平生第一适意之时。人或以投闲惜之，则真皮相之论矣。

三五九、项城诸子云台、寒云、规庵，并皆能诗，且多与余有谭执之雅。曩在莲峰，云台迭和拙作，已实《海滨集》中。易哭贪有《次均答云台自洹上墓庐寄诗》云：“吾爱袁公子，贵介知尊儒。胸中有大志，欲画黄虞图。惜战一片席，独向松阴敷。久别寄新诗，诗来从墓庐。岂惟世念绝，客慧悉屏除。咀含真朴意，字宇陶与储。能从万劫后，善保千金躯。岁寒尚存我，此谊今则无。嗟我似贫子，自忘衣有珠。与道久相弃，学荒身益孤。愿君展古籍，终日勤伊吾。“能从万劫后”两语，于此见君之所养，惜原诗未觅得。寒云才气横溢，鉴赏尤精，有近作《上无隅师兼示规庵弟》云：“瘴海垂吞日，东风竟转西。轻花悲堕水，弱絮怨沾泥。蝶乱飞惊哄，莺闲泣尽凄。当年春可忆，丹碧遍行堤。”是能学玉溪者。规庵有《荷花生日柬无隅师》云：“朱颜剥蚀神犹王，脱口成章不著思。蜜軎雕谈筌奥旨，央央芥子纳须弥。万泉娱老君何壮，一蹶攀龙我已迟。塔影湖光浑往事，袖边珍惜夜游诗。”此诗以赠地山殊切。又《孤愤》云：“乌衣子弟总新除，炙手何劳藉一嘘。论史不从王霸后，安身且近钓屠余。商量共订买山约，检点同焚相斫书。镜里蹉跎君莫问，{髟曾}华发已慵梳。”殆不无西华葛帔之感。余夙闻严范老称君之贤，逮读其所为《百衲诗存》，益觉寒云难为兄矣。余受知项城，喜其有子，因并著之。

三六○、项城往矣，域中多事，弥叹才难。忍堪《相州怀古诗》云：“精舍谯东冷薜萝，征西墓道郁嵯峨。名高河朔人才记，气尽阴山《敕勒歌》。飒爽雄姿余剑舄，纵横群盗满关河。白头残客桓公幕，泪比髯参短簿多。”每一诵之，岂胜人物眇然之感。

三六一、余之诗话，以今传是楼命名。海内外友人亦多为诗及之。传是楼者，昆山徐健庵尚书乾学藏书之所也。清初徐氏，一门鼎盛，健庵以康熙庚戌进士第三人及第，官刑部尚书，尤为士类所归。京师为之语曰：“万方玉帛朝东海，一点丹诚向北辰。”“东海”，徐郡也。弟秉义字果亭，元文字公肃，又字立斋，并以一甲登第，海内艳称三徐焉。康熙朝士评三徐曰：“公肃仁人君子，健庵大人君子，果亭正人君子。”事见龚定盒诗注。三徐均以藏书称，果亭有《培林堂书目》，立斋有《含经堂书目》，而健庵之《传是楼书目》名特著。当时藏书之富甲天下，《儋园集奇曹秋岳先生诗》云：“嗟余才绾发，屈首事诵习。博赡服茂先，章陋愧难及。发愤购遗书，罗探秘笈。从人借抄写，日不给。”即此可想见网罗之勤。叶鞠裳（昌炽）诗云：“一洗空华变茸，瑶台牛箧出尘封。一门并擅名山藏，白鹿争高指玉。”盖纪实也。按《昆新合志》所载，昆山藏书家，自叶文庄后，为顾侍御潜园、周孝廉士淹兄弟，能蓄能读。周于舜多购法书名画，樽晕彝鼎，建凝香、云谷、梦芝、六如诸馆以储之。何上舍（道光）独喜藏书，焚香煮茗，哦咏万卷中。上舍死，其子琪枝取其爱玩者以殉。至清初，则惟徐尚书乾学传是楼所藏益富，宋钞本似百计。殁后散佚，惟《传是楼书目》著海内。《传是楼记》作者数人，黄宗羲（梨洲）、汪琬（尧峰）、邵长蘅（青门），而尧峰之文特详。文曰：“昆山徐健庵先生，筑楼于所居之后，凡七楹间。命工新木为橱，贮书若干卷，区为经、史、子、集四种。经则传注义疏之书附焉；史则目录、家乘、山经、野史之书附焉；子则附以卜筮、医药之书；集则附以乐府、诗余之书。凡为橱者七十有二，部居类纂，各以其次，素缥缃帙，启钥烂然。于是先生召诸子登斯楼而诏之曰：‘吾何以传汝哉？吾徐先世，故以清白起家，吾耳濡目染久矣。盖尝慨夫为人之父祖者，每欲传其土田货财，而子孙未必能世富也；欲传其金玉珍玩、鼎彝尊之物，而又未必能世宝也；欲传其园地台榭、舞歌舆马之具，而又未必能世享其娱乐也；吾方以此为监。然则吾何以传汝哉？’因指书而欣然曰：‘所传惟是矣！’遂名其楼为‘传是”’云。此为传是楼得名之始。志载尚书第在昆邑半山桥西，健庵所建。有对山堂，传是楼后有儋园，中有怡颜堂、看云亭诸胜，其右又有责钸堂。今并废，然邑中人士固无不知尚书第者。闺人育季，本亭林支裔，亦昆籍也。其母家比邻楼址，闺人出私蓄三千金，购得之。以告余，意谓山水清佳，偕隐可卜，鸥乡娱老，固自不妨。余曰：“前贤胜迹，何敢自私。顾任其芜废殊可惜，盍就地建一图书馆，为昆山添一故实，可乎？且也公诸横舍，既无专壑之嫌，仍袭旧称，讵有争墩之意？质诸士论，敌以为宜。时余以南北议和事留沪上，友人无冰君与昆之贤士大夫相习，躬任规画。因请以今传是楼定名，余欣然从之。此为今传是楼定名之始。闺人与亭林同籍玉峰，而亭林与健庵又谊属甥舅，事之巧合有如此者。

三六二、闺人归余，今逾十六载矣。随侍游欧，过俄时遘革命之变，庚申后又从亡扶桑，患难相依，备历艰苦。忆余当时曾因家事，复某君书中有云：“砚田向无恶岁，况早年科第，妻则非糟糠之妻；姓名谬冠党碑，致浮海从亡，妾则诚患难之妾。”虽系一时涉笔成趣之语，碧梦诸友阅之，皆为感叹不置。壬戌岁暮，余养疴京都病院中，以诗慰之云：“艰贞侍我作东游，巾帼雄才孰与俦。桴鼓待教红玉助，当炉诅是长卿羞。绸缪病艾三年蓄，补缀征衣十指柔。思古幽情偏效我，合肥第二更眉楼。”盖余旧有“合肥第二”小印，闺人效之，乃镌“第二眉楼”印章。眉楼者，即世所称徐横波夫人，《定山堂集》中所称“善持君”也。夫人本姓顾，名媚，字眉生，一字智珠，又字眉庄，归龚端毅为侧室。陈其年《妇人集》，称徐夫人识局朗拔，尤擅画兰蕙，萧散落拓，畦径都绝，固当是神情所寄。著有《柳花阁集》。《海月楼坐雨》云：“香生帘幞雨丝霏，黄叶为邻暮卷衣。粉院藤萝秋响合，朱栏杨柳月痕稀。寒花晚瘦人相似，石磴凉深雁不飞。自爱中林成小隐，松风一枕闭高扉。”余于端毅为同里，而闺人亦姓顾，事之巧合又有如此者。余居东日，老友壶山寄诗云：“独上方瀛俯沧海，齐州九点幻鸡虫。平生涕泪风尘外，早有红君识街公。”盖谓闺人也。闺人阅书能识大意，古诗歌多琅琅上口。居东时临池甚勤，字朴拙有古意，惜以萦情家政，时有作辍。以言内助，得力至多。海外流离，相从患难，则又横波夫人所无者。王豫《盟鸥榭笔谭》：“端毅晚年偕横波寓金陵市隐，园中林堂，今为熊桂卿宅，小西湖即其地也。豫尝邀洪稚存、孙渊如暨海内诸名士雅集，有‘名士与美人，梦醒乌啼处’之句。”横波为上元人，金陵其故乡也。余与闺人本有玉峰偕隐之约。异日者白头负戴，共谢世缘，于今传是楼中扫地焚香，啸歌水日，拾儋园之坠绪，契亭林之古欢，造物其许我乎？敢告山灵，此为息壤。

三六三、余自东归，每岁逭暑海滨，辄扌巂闺人与偕。宝融有诗见及云：“宰相山中大有人，可堪袖手对萧晨。棕鞋竹杖莲峰路，便是吴门梅子真。”嗣于东山之麓，小葺茅茨。比岁阻兵，未能往也。犹忆丙寅岁暮有辽左之行，薄游汤岗子，寓对翠阁中。余有诗云：“回首前游剧可怜，清光篱落照溪边。此来不见汤冈月，说与卿知倍恫然。”盖十余年前，曾挈闺人同游赏月于此，有诗记事。丁卯九秋月圆之夕，恰为闺人归我十有五年初度，以诗慰之云：“伫苦停辛十五春，同心庑下总前因。黄花晚节秋容好，宦海如君亦幸人。”余戏谓以亚妻跻继室，颇如宪法中白宫缺位，副座继任之规定，故末句及之。曩者端毅原配童夫人，于明受封儒人，入清后，让善持君受一品封诰，一门プ狄，播为美谭。闺人既以眉楼第二相尚，似不妨援此解嘲也。又清尹文端公侧室张氏晋封一品夫人，随园贺启中最后一联云：“祝西园老圃之花，九秋香满；壮世上朝云之色，少女风高。”每与闺人纵谈及此，不禁莞尔而笑。

三六四、《妇人集》云：“尊拙斋中‘辜负香衾事早朝’及‘不知何福得消君’诸绝，均为横波夫人咏者。”今《定山堂诗集》已佚此诗，但他诗为善持君作者，亦无不佳，余最爱其《寒甚，善持君送被》二绝。其时端毅方拜兵科给事中，奉命察理畿南、广平诸处，一月中疏凡十七上。坐言事触首揆怒，下狱。诗曰：“霜落并州金剪刀，美人深夜玉织劳。停针莫怨珠帘月，正为羁臣照二毛。”“金猊深拥绣床寒，银翦频催夜色阑。百合自将罗袖倚，余香长绕玉阑干。”又《上元词和善持君韵》云：“紫雾晴开凤阙初，五侯弦管碧油车。芳闺此夕残灯火，独照孤臣谏猎书。”“珠斗春浓接玉京，千门万户月华生。五陵游冶青丝骑，谁爱荆卿击筑声。”亦端毅狱中所作。“五陵”二语，慨乎言之，冷暖人情，盖古今一概也。

三六五、昆山流寓中最著者，则有龚定盒，余述今传是楼，乃不能不连类而及。据志载，定盒之尊人ウ斋先生丽正，尝官苏松太兵备道。定盒素轻财，任意挥霍，既购洞庭别业，又得昆山徐尚书园亭。园筑竣楼三层，最上层藏汉赵飞燕玉印，姚总宪元之颜其额曰宝燕阁。时奉老母来园息夏，数年归籍云云。所谓徐尚书园亭者，虽未能确定为传是旧址，然据《破戒草》，定盒得赵婕妤印，喜极赋诗云：“引我飘讽思，他年能不能。狂胪诗万卷，高供阁三层。拓以甘泉瓦，然之内史锾。东南谁望气，照耀玉山棱。”自注：“余得地十笏于玉山之侧，拟构宝燕阁，他日居之。”以地望考之，当即尚书旧居。又按集中有同年生徐编修宝善斋《中夜集》，观其六世祖健庵尚书《邃园修楔卷子》，康熙三十年制也。卷中凡二十有二人。邃圆在昆山城北，废址余尝至焉。编修属书卷尾诗云：“昆山翰林召词客，酒如渌波灯如雪。八人忽共游康熙，二十二贤照颜色。七客沈吟一客言，请言君家之邃园。一花一石有识，袖中拓本春烟昏。背烟酹起尚书魂，二十二贤不可再。玉山峨峨自千载，东南文宪嗣者谁。剔之综之抑有待，布之结客妄自尊。流连卿等多酒痕，十载狂名扫除毕。一邱倘遂行闭门，以属大人君子孙。”邃园据志载在马鞍山北麓，康熙甲戌上巳，乾学招集四方冠盖，为耆年会，尚齿不尚官，与者为常熟钱陆灿、昆山盛符升、太仓黄与坚、长洲尤侗、华亭王日藻、长洲何栋、常熟孙阳、华亭许钻曾、上海周金然、昆山徐秉义、无锡秦松龄，清樽雅集，琴奕觞咏，禹之鼎作图，钱陆灿作记，一时推为盛事。乙酉三月戊午，清仁庙南巡，之马鞍山，幸焉。乾隆己未，废为普义园，是定盒所尝至者，固其废址也。录此以见定盒与徐氏缘分不浅。当日携家小筑，不仅爱玩湖山，兼寓表彰文物。余曩长中华大学，在宣武门内太平湖醇王废只，定盒《忆太平湖丁香》诗所谓“一骑传笺朱邸晚，临风赠与缟衣人”者也。花时招客，觞咏如云，宝融赠诗，有“展楔人疑兰渚集，传贱客和羽岑诗。”即用定盒故事。不谓偶联鸿雪，又复重接履綦，事之巧合更有如此者。余有句云：“太平湖畔寻诗客，传是楼中寄寓人。韵事百年有因果，定盒合是我前身。”记系庚申客沪时作，弹指八年，鸥盟末续，Г笔及此，又不胜秋风{艹专}脍之思矣。

三六六、洪稚存《论诗绝句》云：“晚宗北宋幼初唐，不及词名独擅。辛苦谢家双燕子，一生何事傍人墙。”为竹作也。李越缦《论诗绝句》云：“北江健笔有余妍，忆旧风情讵忍删。只惜未除伧父气，平生多事友船山。”为稚存作也。平心论之，竹船山，各有独到，江河不废，自有公评，必欲蹈相轻之习，又岂得为知言君子哉。

三六七、亡友胡诗庐亟称陈师曾君之贤。君名衡恪，散原冢子，工诗喜画，克嗣门风。年未五十，以母丧奔归金陵，不数日以忧毁卒。庵先生有诗哭之云：“笔耕代禄养衰亲，清白儿孙故耐贫。三绝能为殊俗重，一瞑谁谓彼苍仁。戴星力疾轻千里，品画来过欠五旬。我为寿髦犹涕出，不堪老蘖对萧晨。”末二句用霜红宠故事甚切。

三六八、吾国兴学，亦既有年，至今日而其效已略可睹矣。时贤欲矫其弊，辄有学制未善之疑。夏剑丞《题姚叔节西山精舍慎宜轩两图》云：“钦金庀材成广厦，牛毛学子麟角寡。使民识字计以年，终竟六经付ㄎ扌奢。吾曹少年读书处，头上才有数椽瓦。通人百辈出穷庐，我虽不才胜于野。披图一读姚氏记，追忆承平旧乡社。”剑丞此论，实获我心。曩余有规设太平湖书院之议，当世贤达多韪之者。夙愿之债，俟之异日。又余《题杨味云锡山贯华阁》云：“出林高阁瞰平皋，鹿洞遗风未寂寥。屈指人才书院盛，岂徒科第重前朝。”贯华阁者，顾梁汾读书之地。志载梁溪先辈多读书阁中，成名甚众。此亦可与剑丞诗互相发明也。

三六九、衮甫与海藏不见殆逾卅年。今秋海藏东游，溪山佳客，一时合并，其喜可知。衮甫以书抵余曰：“顷与海藏谭公诗，以为三年以来，进德之速，有如奔轶，相与叹服。今又成《赠海藏》一首，五六自谓近似，幸不吝指示”云云。余诗讵有咫进，甚愧斯言。衮甫《再柬海藏》之作，则真语言妙天下矣。诗云：“小阁清秋漠水滨，别公已自话酸辛。宗周再顾成秋草，沧海相逢是逸民。一往江河知不返，微明风慨可无人。嗟余晚有扬雄悔，岩石空知慕郑真。”腹联神理绵邈，耐人味绎。衮甫与海藏论诗之契，亦可于言外见之。其第一首中有“垂地斗枢寒未落，极天霞意郁终伸”之句，海藏尤称其工。余亦有《送海藏东游并讯犬养君诗》云：“登岱山皆小，乘槎海不波。轻装应载鹤，归棹定笼鹅。裙屐交真遍，风云气已多。因怀木堂老，清兴近如何。”第六句用海藏“中原戏台”联意，联文为：“风云气少，儿女情多，命世才华空往事；忠孝劳生，功名减性，悲歌慷慨几知音。”沽上人争传诵之，不仅书法之佳也。

三七○、同邑徐君炎东（曦），与余交最早。深思好学，文采斐然。诗不多作，偶一为之，辄惊侪辈。庚戌、辛亥间，橐笔辽东，落落寡合，所著《东三省志略》，风行一时。曾有寄余二十韵云：“天道无公私，荣枯乃人力。年少各有志，蹉跎各四十。冥鸿干青霄，斥溷尘俗。是岂造物心，因物而附物。忆昔里闸游，与君共晨夕。矫矫延陵子，（吴君蜀翘。）相与为鼎足。一朝叹别离，东西各异迹。蜀翘十万兵，而今犹寂寂。惟君独奋迅，时会复相值。既归东瀛帆，更挂西海席。斯游诚逍遥，青天振鹏翼。举世悲沉沦，苍生望汝出。嗟我独萧条，朽腐同草木。原宪长忧贫，毛义犹捧檄。便欲赋归来，恋此五斗粟。虽有老骥心，悲鸣伏槽棍。北风吹曼珠，冰雪漫大陆。当此怀故人，感慨系今昔。忽闻乘槎回，欣喜动颜色。何时语巴山，共剪西窗烛。”时余甫自环游归也，忆当日应童子试时，炎东而外，过从最密者，则有吴蜀翘（兆蓉）、单文渠（运昌）、毛子安（保泰）、李诚庵（绪昌）、吴杏园（春芳）阳初（春生）昆仲。今单毛二君，墓有宿草；蜀翘则翩然归去，移家巢湖之滨；炎东久役宜城，阳初方羁白下。天末之思，何时可置？近炎东寄示《题山水画轴诗》云：“万壑千岩迥绝尘，森森乔木乍逢春。深山岁月知何世，尺幅云烟各有神。一室纵观犹小鲁，九州垂定莫逃秦。蓬莱江上诸峰秀，早晚从公垫角巾。”足音空谷，弥足慰也，阳初书学安吴，时摹散原，闻积稿已盈尺。顷邮示其《中秋玩月赋赠炎东》断句云：“卅年风雨怜才调，万劫虫沙共月明。”其胸襟可想，惜余未得窥全豹耳。

三七一、沈太侔曩于胜清戊申结著沼吟社于都门。辛亥六月，诗社星散，越两月即有武昌之变。太侔为诗纪之云：“主文谲谏抱深悲，八表同昏哭向谁。风雅沦亡关国运，此中消息几人知。”今坊间有所谓《国学萃编》者，皆吟社中刊物也。新会陈简持中丞开府吉林，延太侔为座上客，不以吏事责之。君集中有《塞上雪痕集》，均斯时作。有《自题诗》一绝云：“《秋笳》写尽逐臣悲，风调康乾彼一时。后二百年生有我，雪花如掌夜钞诗。”嗣响汉槎，庶几无愧。

三七二、仁和陈止庵先生豪，一字蓝洲，余友仲恕叔通之尊人也。先生作宰鄂中，循绩称最。晚归隐明圣湖上，杖履徜徉，得诗亦多，所著有《冬煊草堂遗诗》。散原谓其高逸夷澹，称其为人。尤精绘事，集中题画诗至佳。曾为人作便面，秋江浩渺，岸枫作丹，芦中牺小舟，篙师科头酣卧，极尽萧闲之致。并题二绝云：“得钱买醉已微酡，泛宅浮家涉历多。鸥鸟同眠江上稳，转疑朝市有风波。”“芦花风起水天宽，午倦垂头正早餐。得受个中凉意味，此儿曾未梦长空。”可以想见风概。《湖上》云：“梦回已听好禽鸣，有叟呼舆便出城。湖柳四时都入画，野花孤赏半无名。林溪流响喧中静，山黛浓妆雨后晴。老去只闲意味，楼台佳处避人行。”余游杭时，辙于湖山佳处，见公楹帖，弥觉杭厉风流，去今未远。

三七三、杭县徐仲可（珂），为谭复堂入室弟子，吟成癖，尤工倚声。曩以《纯飞馆填词图》属题，未及作也。偶见蔡孑民题句云：“文人自命便无用，此论未公吾不凭。五代若非词世界，一般相斫更堪憎。”孑民诗不多作，寥寥数语，殊不肯人云亦云。

三七四、“无情有恨何人见，月白风清欲堕时。”陆龟蒙《白莲诗》也，渔洋盛称之。然长吉《新┺诗》云：“无情有恨何人见，露压烟啼千万枝。”陆上句乃全袭其语。

三七五、翁松惮有《题费西蠡归牧图便面》诗云：“<走>斋奇字何人识，《归牧》新图我尚疑。龠口键精缘底事，十年冷却凤凰池。”“碑板图书古鼎樽，一宠斗大隘乾坤。桃花坞里清溪水，可许扁舟直到门。”“鹤庐小隐画中禅，不独人传画亦传。风雨闭门太萧瑟，会添一鹤两诗仙。”西蠡者，武进费太史屺怀别号也。君联捷入词馆，声名满都下，考证金石，评品书画，雅才博赡，士论推之。光绪辛卯典试浙江，榜后以淳议为言路所摘，几被谴。旋告归吴门，所居曰桃花坞，极花木竹石之盛。时松禅相国及侍郎自阝亭汪公鸣銮，皆屏逐里居，喁于相与，酬唱至勤，《瓶庐集》中附见尤多。君曾得宋人左建《江邨归牧图》，因以自题所居，并以名其集。哲嗣叔迁都护以刊本示余，皆归里后之作。诗先生为之序，极称其《感事》四律，绿之：“萧萧风雨听晨鸡，直北浮云入望低。鬼载车中愁见豕，人来江上欲然犀。骄军叹啃难存赵，孤岛零丁尚报齐。何事乘槎张博望，至今人说有胡妻。”“缘撞掷戟舞天魔，海水群飞乱鹳鹅。幕上有乌聊复尔，门前生莠欲如何。明灯锦瑟将军帐，大酒肥羊出塞歌。可惜平生程不识，一钱不值悔应多。”“雄关扼险峙金墉，千里连营走传烽。击橄渡江空慷慨，围棋赌墅太从容。卫青有幸新持节，魏绛承恩旧赐钟。独向长沙怀贾谊，湘波无际暮云重。”“风马云车吊国殇，海天如镜恨茫茫。死能必赴悲狼晖，善果难为泣范滂。竟奋空拳当矢石，未闻长鬣对ゴサ。楚些哀怨无穷意，终古涛声撼夕阳。”玩其词旨，盖指甲午、乙未间事也。《到家》云：“才卸征帆浣洛尘，忽惊诗笔已如神。春心渐逐梅花发，秋鬓难随草色新。世味经过悲火宅，江乡重到嘅风轮。桂冠岂为鲈鱼美，头白堂前有老亲。”当即君告归时作。《即事》云：“卧阙沈沈虎豹骄，绿槐阴里沸羹蜩。雨淋或恐流桃梗，风劲先惊折苇苕。绝颔几曾<走>国豹，然脐何日戮人枭。芳兰只为当门惜，别遣巫咸赋《大招》。”疑亦隐讽朝局者。潭江摇落，寄嘅已深，身世之感，与并时文道希、江建霞诸君颇相类。君又有《和田边碧堂诗》云：“长堤披拂柳丝青，折赠柔条半醉醒。海气昏黄街落日，楼边金碧带春星。座中旧雨兼新雨，别后长亭更短亭。欲向蓬莱问深浅，骊歌凄断不堪听。”碧堂，扶桑诗人，亦余旧识也。

三七六、秦淮夙为风月游谯之地，湘乡克复金陵，首恢复河干歌船，论者多其闳识。余友刘放园《秦淮诗》有“笙歌如沸船如织，两岸红楼正上灯”之句，承平盛事，可以二语括之。入民国后，繁华消歇，日改旧观，蘅《乙丑过南京杂诗》云：“门巷枇把书不开，画船愈少愈堪哀。复成桥下盈盈水，曾照宫袍玉貌来。（自注：庚戌来游，画船尚盛。”）贞壮亦有《淮上放舟诗》，录之：“列炬楼船夜若城，鞭刀帕首气纵横。今看早燕初莺里，仍有喑呜叱咤声。”以词客行歌之地，为健儿猎艳之场。贞壮固及见承平者，宜其不能无感也。又云：“观河皱面本无端，自忏风花语亦难。行尽秦淮三四里，更无人倚画阑干。”荡气回肠，不堪卒读，皆可入《板桥杂记》者。

三七七、山水清佳，因人而著，西湖虽好，亦正赖白、苏、和靖诸人为之张目。东坡集中，为西湖作者最夥。实则东坡守杭之外，守颍亦有西湖。秦少章云：“十里熏风菡萏初，我公所至有西湖。欲将公事湖中了，见说官闲事亦无。”后谪惠州，复有西湖。杨诚斋诗云：“三处西湖一色秋，钱塘汝颍及罗浮。东坡原是西湖长，不到罗浮那得休。”

三七八、同邑单惠宇内翰溥元，初字子惠，晚号老秃，著有《妙吉祥室诗钞》。先君子及门中最得意弟子也。先君子授徒乡里，垂数十年，成材甚众。余生也晚，多不及见。惠宇与徐君梦白（先庚）、周君弼臣（汝辅），均环居惠政桥畔，咫尺余家，服劳尤挚。且尚有一段佳话，为里人啧啧艳称。先是，惠宇之尊人，以商陶业传家，为一乡长者。惠宇以世交故，从先君读数年矣。一日惠宇尊人以辍学习贾为言，且曰为疗贫计也。先君愀然曰：“是区区修脯者，宁足容心？以吾两家交谊论，若子即吾子，余不忍君家屈一美材，邑中失一佳士。”反复开譬，卒为感省，遂令惠宇肄业如初。未两年而惠宇已高撷芹香，旋食廪饩矣。先君子之于及门，曲为裁成，皆此类，里中人多乐道之。惠宇于甲乍成进士，用中书，辄有夺我凤池之感。及余甲辰入京，同寓庐馆，每谈艺必竟夜不辍。一日适阅《定盒集》，余戏谓之曰：“当日与定盒之同年鼎甲及诸翰林，君今日傥犹记其姓名乎？”吾辈所争，固在没世，乃相与屈指近三百年中之以中书出身而为传人者，以破岑寂。至今思之，犹想见宣南风雨，冷斋夜话情味也。入民国后，惠宇里居为祭酒，间亦出游。兴之所至，寄于咏歌，诗亦较夥，惜只存戊午、己未间行卷，非其全豹也。卷中如《哀氵更行》为端午桥作，《后长恨歌》为珍妃作，皆有关国故，卓然可传。以词长不备录。君书《后长恨歌》一律云：“旧事重提日，新声入破时。露华歌白也，风叶泣微之。约略《金銮记》，凄凉《白纡词》。贞元老朝士，万感沁心脾。”知其所感深矣。又有《己未八月十二夜津浦车中口占》云：“文武真嗟道已穷，几疑破烂到虚空。加餐可奈三遗矢，识字何如两石弓。桂兔清辉澄午夜，莼鲈乡思恋秋风。新凉真妒罗纨薄，愁听天边报警鸿。”是岁惠宇以议修县志事入都，犹及畅晤也。

三七九、惠宇之殁也，为壬戌八月。余方居东，以诗哭之云：“饭颗积年吟杜瘦，怀人兀自望乡云。心肝呕出惊凶耗，长吉前身应是君。”并函索遗稿。君之嗣孙维城，录《丙寅遗诗》见奇。其《次均戏答刘奇园钊，以仿郑体题巢经巢集》七古见示云：“奇园诗境云间鹤，栖止不屑睨鸡巢。譬之富家日珍俎，难持草具止贪饕。偶链长句走相示，直三洗髓九拔毛。陈语耻作抄胥抄。如花当春霞生朝。巨响下噤群儿声，孰为韩奥孰苏豪。低首郑诗仿郑语，余经真叹曾子饶。遵义吟魂不可招。幸得金石和丝匏。芦笙应诧音近苗，君诗元著自超超。胸中邱壑本各具，阳朔岂让匡庐高。胡为效颦寒虫号，厌薄旧好誉新交。得毋诗奇弄狡桧，藉充贫子诗肠枵。文字适意斯称快，休学安仁望尘拜，勇士何妨持不介。”又《自述》云：“渐定浮沉局，劳劳付短歌。无绳能系日，有面怕观河。田海迁流易，乾坤涕泪多。生平甯静意，不敢怨跎蹉。世态朱成碧，天刑荠亦茶。风云醒旧萝，雨雪泣前途。寂寞扬雄吃，呻吟郑缓儒。袖中诗一卷，不是避兵符。（时方戒严。）”似皆未刊稿。


三八○、自彭渊材有“子固不能诗”之恨，东坡述秦少游言，亦有“子固以文名天下，而有韵辄不佳”之语。后世遂疑南丰于诗学或少致力，耳食相仍久矣。桐城姚石甫《论诗绝句》云：“文掩诗名置子固，论才合与亚欧王。《元丰类稿》从头读，遗恨何人比海棠。”文定得此，大可辨诬。按曾诗近体之佳者颇多，《丁元珍挽词》云：“从军王粲笔，记《礼》后苍篇。漫有残书在，能令好事传。鹏来悲四月，鹤去遂千年。试想长桥后，昏昏陇燧烟。”丁死于四月，故用鹏事以对令威，信为雅切。《早起赴行香》云：“枕前听尽小梅花，起见中庭月未斜。微破宿云犹渡雁，欲深烟柳已藏鸦。井鲈声急推寒玉，笼烛光繁秉绛纱。行到市桥人语密，马头依约对朝霞。”音节高亮，即使少游辈为之，宁能过此？绝句如《城南》云：“雨过横塘水满堤，乱山高下路东西。一番桃李花开尽，惟有青青柳色齐。”《离齐州后》云：“文犀剡剡穿林筍，翠靥田田出水荷。正是西湖消暑日，却将离恨寄烟波。”“将家须向习池游，难忘西湖十顷秋。从此七桥风与月，梦魂长到木兰舟。”“荷气夜凉生枕席，水声秋醉入帘帏。一帆千里空回首，寂寞船窗只自知。一西湖一曲舞《霓裳》，劝客花前白玉觞。谁对七桥今夜月，有情千里莫相忘。”西湖即齐州明湖，七桥在其上，文定曾适判齐州，诸诗皆去任时作。断句如《彭城道中》云：“一时屠狗英雄尽，千里河山战伐余。”亦佳。余尝谓南丰诗名为文名所掩，庐陵词名亦几为文名所掩，少游诸人在当时已有相知不尽之感，况异代耶？是可矣。

三八一、《海藏楼诗集》为陶子麟仿宋椠刻成，坊间流行乃其缩印本也。苍虬阁有《寿海藏六十生日诗》云：“敛手孤吟气更新，闲居岁月郁嶙峋。何穷盖世回天意，付与黄州陶子麟。”子麟之技颇精，其刊《海藏集》，尤刻意也。

三八二、题《海藏集》者众矣，弢庵先生外，要推李审言（详）。诗云：“一世风流魏晋人，诛茅穿径自藏身。山河已改将焉托，皮骨犹存莫论贫。东阁吏羞丞相薛，南宗诗并考功陈。李邕求识行能遂，浩荡闲鸥想渐驯。”自注：“君与伯严吏部，屹为二宗，如禅家之有能秀”云。又陈师曾亦有《读海藏楼诗》云：“老来犹未敛锋芒，用世心情近陆（放翁）王（半山）。夜景每工缘晏起，秋声益肆试边防。横看海市悬楼月，高卧沧江入鬓霜。诗固权奇书守骏，欹斜何碍米元章。”自注：“公诗注引赵子固语，谓‘北海欹斜之狂，流为米氏父子’。”第三句“晏起”似误。海藏固以早兴为日课者，所居署夜起庵。耄老精勤，并世罕觌。朋辈为诗多及此事。其《夜起庵》一绝，余已录入《诗话》中。犹忆癸亥十二月十八日，海藏将南归，秋岳与沈彦侯兄弟凌晨为具帐饮，歌者程郎亦至，霜苏暾动，意气如神。秋岳诗云：“一世沉沉恋夜行，朱门冻骨对纵横。独呼卯酒先群动，要遣人间识启明。”“瞳旭窥窗酒半酣，未应末座得何戡。坐中却有贞元士，解作开天菊部谭。”此一事也。镶蘅每到津必访海藏，且多未明即往。海藏《感赋》二首云：“中夜起待旦，初非欲人知。好我且信我，可感孰若斯。昧爽闻叩门，是子决不疑。欢笑苦未足，促坐同叽糜。我室虽云迩，里许劳奔驰。来时肝肠热，去时怀抱怡。气类喻针芥，圣者难言之。持此默自讼，无端殆儿嬉。岂同访戴人，兴尽情遽移。”“夜起既有年，斯道良可久。颇同献曝心，愿以遗吾友。晦明转移间，造物露枢纽。人身小天地，吐纳等难朽。清明常当令，昏惰诅能糅。神完形不敝，聊用却老丑。死生虽系命，操纵或在手。终时幸无疾，何必千岁寿。”此诗直可作养生新论读。海藏为镶蘅书长幅，已悬之座右矣。镶蘅和诗亦佳，录之：“早兴与晏起，利病世所知。一暴而十寒，恒情类如斯。海藏学道人，山立排群疑。葆此平旦气，何待餐琼糜。寻常冠盖，看人日夜驰。却寻寂寞味，暂对神已怡。此事关气类，微君孰喻之。名节须自立，肯与群儿嬉。世议纵见嗤，吾意终不移。”“海上始识君，心敬固已久。苏州与柳州，是我南迁友。威弧竟弗神，九州成解纽。高楼万苜诗，余事已不朽。平生姜桂性，到老更难糅。枕戈欲何为，志在扫群丑。江湖未忍归，闲却垂钓手。愿持却老方，更益斯民寿。”此又一事也。

三八三、朱晦翁集中，有《寄曾艇斋诗》云：“有约来何晚，行吟溯远风。老怀清似水，双鬓断如蓬。晤语非无得，疏慵正略同。清秋湖上集，只是欠车公。”按艇斋亦南丰人，名季狸，字裘父。诗不多作，《白水寺诗》云：“暂假僧房憩，炎热觉顿忘。谁知六月雨，一似九秋凉。石径苔痕滑，稻花田水香。鸣蝉休叹息，相与共徜徉。”所著有《艇斋诗话》。玩晦翁诗意，亦可想见其为人矣。

三八四、曾茶山诗宗工部、山谷。其《东轩小室即事》云：“烹茗破睡境，炷香玩诗篇。问诗谁所作，其人久沉泉。工部百世祖，涪翁一灯传。闲无用心处，参此如参禅。”盖自述其得力处也。放翁师事茶山，自述“生平受知无与比”者，其诗学亦渊源有自。故赵仲白赠诗有云：“清于月白初三夜，淡似汤烹第一泉。咄咄逼人门弟子，剑南已见一灯传。”茶山受学于韩王苍，韩得诗法于山谷，是放翁又不啻山谷之法乳绵延矣。刘后以茶山未入山谷诗派致疑，惜不能起吕舍人于九原而叩之。

三八五、茶山嗜竹成癖，诗为竹作者皆极佳。《官舍堂后种竹千竿，名其亭以留客》云：“种竹无他事，林间与客游。自应携手入，安用闭门留。静可过僧夏，清宜对奕秋。衰翁九节杖，来往亦风流。”《竹轩小睡》云：“好竹迷时手自栽，一轩寒碧谢尘埃。清风政为我辈设，小睡忽从何许来。已用官茶麾得去，莫因家酿挽令回。呼儿静扫黄叶径，吾与此君俱快哉。”又断句云：“手自栽培千个竹，身常枕藉一床书。”偶一诵之，如与此君相对，尘思为之洒然。

三八六、茶山绝句，最有神理者，《三衢道中》云：“梅子黄时日日晴，小溪泛尽却山行。绿阴不减来时路，添得黄鹧四五声。”《读书》云：“黄卷中人最起予，病来相对却成疏。新凉试傍青镫看，犹有飞蚊小未除。”风格在豫章、剑南间，余最喜诵之。

三八七、胡澹庵十年贬海外，北归饮于湘潭胡氏园，题诗曰：“君恩许此一朝醉，旁有黎颊生微涡。”谓侍妾黎倩也。朱文公见之题诗云：“十年窜海一身轻，归封黎涡却有情。世上无如人欲险，几人到此误平生。”后人于澹庵清节，每不免有白圭微瑕之恨。实则广平梅花，文山声伎，知人观过，何损平生。按放翁《老学庵笔记》云：“前辈置酒饮客，终席不褫带，后遂废。绍兴末，胡邦衡还朝，每与客饮，至劝酒必冠带再拜，朝土皆笑其异，然邦衡名重，行之自若。”邦衡者，澹庵字也，其居恒不苟如此，正未可以偶赋风怀少之。且朱诗重在垂戒后生，特借澹庵而发，又何可以辞害义乎。

三八八、晏元献殊《吊苏哥》云：“苏哥风味逼天真，恐是文君向上人。何日九原芳草绿，大家携酒哭青春。”据《西清诗话》云：“元献出守毫，每叹土风凋落。一日营妓刘苏哥有约终身而寒盟。方春物暄妍，驰骏马出郊，登高冢旷望，长恸，遂卒。元献谓‘士大夫受人眄睐，随燥湿变渝，如翻覆手，曾狂女子不若’。为序其事，以诗吊之。”《苕溪渔隐》曰：“此诗为宋子京作也。元献待宋极厚，其罢相，宋草制，颇极诋斥，观者无不骇叹。详见《东轩笔录》。”按《龙川志》，元献撰李宸妃志文，止生一女。仁宗恨之，以语李文靖。李曰：“宫省事秘，殊之不审，理或有之。然章献临朝，若明言先后实生圣躬，事得安否？”上默良久，命出守金陵，改守南都。及殊作相，八大王谓上曰：“此人名在图谶，有成败之语，并记志文事。”欲重黜之。宋祁为学士，当草白麻，争之。乃降二官，知颍州。词有“广营产以殖私”云云，以他罪罗织之。殊免深谴，祁之力也。果如此，则宋词正为元献地，又未可以凉薄相讥。又元献《吊苏哥诗》，意在风世则有之，必谓隐刺子京，亦近周内，姑存阙疑，以俟续考。

三八九、少陵《同谷歌》“长安卿相多少年，富贵应须致身早”。朱子尝谓其陋。乐天《琵琶行》，致慨迁谪，朱子亦谓其贪恋禄位，说着富贵，便口角津津。当日作者，不过自抒所感，初无容心。后人切墨引绳，转失风人之旨。即如少陵《遣兴》诗云：“丰年岂云迟，甘泽不在早。”此即“烈士暮年，壮心不已”之义，又何可一概论耶。至香山集中，强半皆闲适之作，此岂热中利名者所能同年而语。

三九○、朱竹垞曝书亭遗址，在今嘉禾王店，盖芜废己久矣。亭之楄字，旧为严绳孙书，楹帖乃汪楫书，其句为“会须上番看成竹，何处老翁来赋诗”，竹垞自集杜句也。据土人云：荷锄犯此地者，其人辄病。词客有灵，事或有之，然读集中《南垞杂诗》云：“不知黛色成阴日，此地何人结草堂。”则竹垞固早作达语矣。

三九一、宋嘉定间，东南诗人，集于临安。解元陈起，取南渡后以诗驰誉者，刊为《江湖集》。至宝庆初，言官李知孝见之弹事，于是刘克庄、敖陶孙、赵师秀、周文璞、曾极，均罗无妄，而陈起亦不免焉。诗至《江湖集》，可谓集南宋之大成。今日以“江湖派”为讥四方游士专骛声间者之词，未为的解。宗子威有句云：“平生不薄江湖派，野逸萧疏爱四灵。”可谓知言矣。

三九二、南宋诗人杨宋而外，则有徐照、徐玑、翁卷、赵师秀，称“永嘉四灵”。为诗力追晚唐，雅近姚武功一派。佳句之传诵者，如徐照《冬日书事》诗：“梅迟思闰月，枫远误春花。”翁卷《晓对》诗：“梅花分地落，井气隔帘生。”《游寺》诗：“分石同僧坐，看松见鹤来。”《吾庐》诗：“移花连旧土，买石带新苔。”赵师秀《冷泉夜坐》诗：“楼钟晴更响，池水夜知深。”《病起》诗：“朝客偶知承送药，野僧相保为持经”等句。当时属此派者，若薛师石（《爪庐诗》），如万元承（《东山诗》），其流不广，盖其派刻意苦吟，取径太狭，破碎尖酸，是其流弊。叶水心跋刘潜夫诗卷，谓“进乎古人而不已，何必四灵。”然四灵诸人，固意在矫江西派之失实，有别开户牖之功，则又未可抹煞也。

三九三、清符药林户部曾，官京师时，尝僦屋乏值，屋主人追逋急。大司空无锡嵇公调之云：“是家咏竹，能作‘吹得叶声如水流’者，宁不可须臾缓耶？”一笑而罢。按药林旧居，在韩家潭。床帏之外，书签画卷，茗碗香炉，列置左右。几案无织尘，四时常供名花数盆。王述庵笑谓之曰：“入君燕寝，已如在断桥篱落间，使人不复忆西子湖矣。”前辈风流自不可及。

三九四、标榜之习，贤者不免。赵秋谷之于冯钝吟，服膺之极，称为私淑门人。渔洋谓钝吟著“卑之无甚高论，乃有皈依顶礼，不啻铸金呼佛者”，盖谓秋谷发也。然渔洋之于吴连洋，亦何解于誉之太过耶？

三九五、李白杜甫齐名，本昌黎“李杜文章在，光芒万丈长”语。然当时所称，乃李衔非李白也。杜赠衔诗“奎杜齐名非忝窃”，乃其明证，特世人不暇深孜耳。

三九六、诗有假对之法，本于杜少陵“子云清白守，今日起为官”。情文相生，固自可贵。后人尤而效之，往往专对字面，则饾饤矣。

三九七、字有虚、实、活三用，惟活字多习而不察。盖诗斡旋转捩，起伏钩管，全在活字。如晚唐“鸡声茅店月，人迹板桥霜”，人多将“声”字“迹”字当实宇用，岂知作活字读也。即如“声罪致讨”之“声”，是当活字用，今试将“鸡”字“人”字，略一逗读，则原诗“声”字“迹”字之妙，尤在言外。

三九八、“走马天南踏万山，喜从瘴疠夺身还。吟逢木客餐三秀，病想溪鸢葬百蛮。过社思君浇白堕，登高为我彀黄闲。南园夜雪须人赏，得句风狂约叩关。”此吴江金松岑《赠李希白诗》也。希白，腾越人，名学诗，以诸生从戎，旋擢副将，又以慊从十五，勘滇缅边界，功高不赏，侘傺无聊，今已垂垂老矣。君与吾友印泉为从兄弟。印泉奉母居吴门之纲师园，君出游依之。无何印泉太夫人殂，厝柩石湖治平寺，君伴印泉居庐卜兆，哀动路人。游踪所至，寄于咏歌。其《治平吟草》一册，即其时作也。集中多及吴西诸山名胜，读碑吊古，尤裨献徵。余最喜其《山居》一首云：“长夏山居事事佳，疏钟清謦涤尘怀。日移竹影清排闼，雨润苔痕绿上阶。试取岩泉烹活火，偶寻松菌佐清斋。几人识得幽栖趣，樵唱山颠渔水涯。”清言见骨，雅近龟堂。吾友谷九峰有赠君句云：“老去英雄豪气在，肯随鸡骛竞余粱。”甚佳。即此可见其为人矣。九峰又有《留宿湖山堂漫赋》云：“礼防溃决今为烈，独行何人远著闻。庐墓争传真孝子，鏖兵谁识故将军。”亦为印泉作者，永慕之真，闻之起敬。不图浇俗，尚有斯人。

三九九、余不入国门，已逾四载，旧京风味，时系梦魂。昔龚定盒己亥出都后，有忆京师鸾枝、芍药、海棠、丁香及北方狮子猫各诗。三宿之恋，自昔已然。余每忆宣南酒肆，辄亦不忘广和居，殆勿类此。广和居佚事，《诗话》中前已及之。余友杨邠萧所谓“春盘菜半成名迹，坏壁诗多系史才”者也。近友人钞示时贤诸作，亦多可补旧闻者。江阴夏闰盒（孙桐）之感旧诗，尤为淹赡，录之：“城南雅集忆承平，近局时时陋巷迎。酒肆未随朝市改，《梦华》元老许东京。”（近年酒楼歌场多非其旧，其不改旧风者仅一二家耳。）“听雨楼东萧寺北，蜗庐肇自道光年。公卿小巷常停辙，也作贞元轶事传。”（其封宇为严氏东楼旧址，南与伏魔寺邻，原为隆盛轩酒铺。道光十一年，始改今名，仅门屋一间。后屡充拓。僻在城西，市侩热客所不至，惟文人乐就之。朝贵耽风雅者亦时莅止。光绪中，松禅协揆每出城访书画，辄过饮。抱冰相国自武昌入觐，犹时携客谈莪。）“阅世青帘漾冷坊，名流几辈醉炉旁。东洲诗老留嘉话，酒债诸孙尚未偿。”（道光以来，名士文酒之会接迹于此。何子贞先生居巷南，直以为外庖。诗孙观詧尝与论四世之文，言旧债上溯六七十年亦不相计论矣。）不将珍错竞肥甘，春韭秋菘味自酶。肉号东坡鱼宋嫂，食单掌故补宣南。”（烹炙多傅自南土，或标其姓氏。潘鱼者，耀如太史炳年也；吴鱼者，润生中书均金也；江豆腐者，韵涛太守澍昀也。近日韩力畲部郎授以锅烧猪肘，亦足追配，曰韩肘。昔陶乡待郎有清蒸白菜，瑶柱肚块，号曰陶菜，不始于广和居，今独留遗制，他家皆绝响矣。又烹鱼法最多，皆佳。五柳鱼即宋嫂遗法。）“画壁旗亭结习存，赵行秦草各专门。周髯竟欲移樽避，抹杀颜家屋漏痕。”（壁上多赵尧生、秦宥横所书屏联，秦书尤多。周少朴前辈素与持论不合，每觅座，必择室无秦书者。文人结习，亦可留一谈柄。）“四十年来万事非，闭关颂酒代餐薇。黄公炉下重经过，嵇阮徒悲旧侣稀。”（余光绪丁亥始寓京，缪莪风柚岑、余寿平、徐芷帆养吾、剀式甫皆居相近，无三日不会于此。庚子后秦宥横、王病山、李亦元过从较密。沧桑之后，惟余与宥横复木。今宥横墓已宿草。王书衡、章曼仙、邵伯颍诸君犹偶然作夜谈，每话昔游，慨叹不己。）以外，志盒云：“食单品格比新城，三世能知有定评。今日京华艰粥饭，霞川枉重酒家名。”（会稽李越缦先生精食锲，曾见其与乡人短札，谓广和居菜如渔洋诗，非北人品格。）叔进云：“历历清游似眼前，黄公炉下太凄然。高阳徒侣今何在，难忘斑碧血年。”（往时京朝官多在城南，每有小集，辄至广和居。三十年来，知旧零落，追思昔游，何可复得，小诗意指戊戌之杨叔峤、谭复生二君及庚子之钊葆真前辈，皆曾与余同饮此肆者也。）少圃云：“文心雅与桐城契，笔阵曾教淮海惊。二妙清言长寂寂，炉头买醉不胜情。”（昔与姚叔节同馆正志学校，近广和居。偶来小饮，满壁皆秦宥横字。叔节语余，宥横论古今人书，多所掊击。咋过余斋，见君书，称叹不已。余与秦君固未识面也。弹指十有五年，感慨系之矣。）至邵伯纲、章曼仙，则皆填词。伯纲词云：“豆腐瓜笳作大烹，荆妻儿女饱残羹，种榆隽句漫蝇。他日宣南遗事补，震闻朱《志》忆神京，吟边聊与一飞觥。”（昔年曾以陈漫生书“大烹豆腐瓜笳菜，高会荆妻儿女孙”联语，写诒城南某黔菜馆，为俗客所抹。嗣香满圆索，书此，至以颇黎格之。广和居轶事，《京师坊巷志》及《天咫偶闻》所不载，得闰老感旧诗，当成故实，为后人笔记所采绿矣。）“市近楼高咏寓斋，先庐咫尺久封苔，牡丹诗谯旧曾开。卅载公车弹指过，乡人道故柬频来，门前弈局任推排。”（先祖位西公官枢曹时，曾寓半截胡同，即听雨楼旧址。集中《咏寓齐》诗所谓“市近心偏速，楼高室易昏”。又《四月三日招同人观寓齐牡丹》均指此。余以光绪癸卯公车入都，夏厚庵吴补松诸老频招广和居小饮。回首前尘，缈入隔世。谱声既竞，继以累欷。）曼仙词云：“城南歌管都消尽，剩此青帘影。旗亭无复柳丝丝，犹忆黄河远上白云辞。（癸巳、甲午间，此地诗钟局极盛。）酒家佣保浑相识，三十年前客。壁间淡墨走龙蛇，谁与一樽清醑守笼纱。”以上作者诸君，皆余旧识。每一诵之，犹想见赌酒谈诗之盛，曷胜神往。闻伯纲已精书装池障壁，寄语肆主，幸以碧纱笼护之。

四○○、潘四农（德舆）《论诗绝句》云：“蒋袁王赵各成家，六义颓然付狭邪。稍喜清容有诗骨，飘零不尽作风花。”为蒋心余作也。心余工长歌，多为奇节独行而发，凄锵激楚，可以风世。王兰泉谓其古体胜近体，七言古胜五古，数百年来诗人，能扎硬寨，打死仗者，要推铅山。断句如“几人春髯白成雪，十里菜花黄到门”，“饥驱气藉诗书长，游倦心惟骨肉亲”，皆极佳。又《题新法子》云：“后来十九遵遗法，功罪如何请细思，”语亦持乎，集中论史之诗，多具只眼，此类是也。

四○一、心馀之母锺太夫人，名令嘉，字守箴，晚号甘茶老人。心馀少时，太夫人尝负之走千里，以访赠公于莲幕，盖奇女子也。著有《柴车倦游草》。《登太行山》云：“绝磴马萧萧，群峰气力骄。苍云横上党，寒色满中条。返辙河如带，扪车迹未遥。龙门划诸水，禹力万年昭。”《金陵断句》云：“一片风流地，千秋醉梦多。”沈郁跌宕，不类女郎。

四○二、张文襄《病中绝笔》诗云：“诚感人心心乃归，君民末世自乖离。岂知人感天方感，泪洒香山讽谕诗。”或疑“君民”宜作“君臣”。询之陈搜老，谓“民”字不误，实有所指。文襄在枢垣日，力持大体。时津浦路方谋始，将简大员督办。粤人某君，声气素广，期在必得，朝议已垂定矣，沽上士绅大哗，呼吁甚切。文襄以舆论不洽，力争。监国问：“舆论不洽如何？”文襄曰：“推其极，恐激成民变耳。”监国怫然曰：“君如赞同，谁再梗议？且朝廷练兵奚为者，何以动畏民变耶？”文襄变色曰：“朝廷练兵，非以杀民者。”亦拂袖去。某公督办之令，旋亦未果下。时长邮传之某君适隶津籍，遂以属之。然文襄因此呕血，而病源遂伏于此矣。迨后朝旨突以监国摄行大元帅，未几又以近属某某典军。文襄力争无效，乃乞病假。初本无疾，犹冀藉此促负良者之悟。久之亲贵竞进，时事日非。文襄欷献感叹，每语客曰：“清社亡矣！”祈死之心愈决。”中间曾闭阁谢客，辑师友遗诗，以偿宿愿。即今日吾友高苍桧所刊之《思旧集》也。其遗疏中有“不树党援，不殖私产”之语，闻为弢老所加。弢老《送文襄归榇诗》云：“太行蜿蜒送公处，世载岂意重随肩。对谈往往但微叹，此景追味滋涕涟。”又挽联云：“窥微早识病难为。”语外亦有所指也。

四○三、南皮入相已晚。其时满汉新旧之争尤烈，感叹所及，辄寓于诗。《新旧》云：“璇宫忧国动г巾，朝士翻争旧与新。门户都忘薪胆事，调停头白范纯仁。”又《西山诗》末二句云：“新旧只今分半座，庙堂端费斡旋功。”凡知光宣朝局者。皆可识南皮苦心也。衮甫挽公句云：“匡时苦费调停策，绝笔惊看讽谕诗。”两语肃括，可见生平。

四○四、南皮《读宋史》诗云：“南人不相宋家传，自诩津桥警杜鹃。辛苦李（纲）虞（允文）文（天祥）陆（秀夫）辈，追随寒日到虞渊。”自注：“李，闽人；虞，蜀人；文，吉水人；陆，楚州人。皆南人也。”此诗疑为有感满汉之争而作。近属典军，清社遂屋，此中关键，顾不钜耶。

四○五、挽南皮诗夥矣，余终推海藏之作。其一云：“汤赵走相语，南皮昨已薨。郁郁此老翁，其意聋乐生。一生抱忠节，旧学颇弹精。惜哉如纨扇，秋至难施行。公常称我诗，谓非世士能。江湖虽浩荡，隐愧知己情。年年泥忆云，今日殊幽明。病中必见恨，此恨终冥冥。”其二云：“抱冰堂中饭，馀味犹在腹。别时恐遂绝，所欠惟一哭。弃官如弃世，用意固已毒。知公疾我去，积愤亦殊酷。偶然见其诗，失叹不自觉。却求《爪雪卷》，感念定何触。功名果灭性，并世迷九曲。子期既云亡，《高山》欲谁属。”自注：“南皮见余《题郑子尹爪雪山樊诗》，乃属乔茂萱，求其图卷看之。此邹怀西告杨寿彤语也。”海藏与南皮，固有谭艺之雅者。龙州罢镇，累徵不起，迨庚戌海藏入都，南皮已先一年逝矣。海藏云：“生平诗为南皮作者独多，若后贤吹求，或资谈柄。”余谓君诗立论自有本末，无些须世俗酬酢之语，多亦何害？且即以诗论，亦无篇不佳。余所最喜者，《广雅尚书招同姚园探梅》云：“看遍官梅爱野梅，自麾骝从踏莓苔。入春风色连林觉，过雨山园一半开。赏会未妨饶胜事，忧勤终是靳深杯。寻花士女成围处，竞指元戎小队回。”起二句南皮于广座中极称之，又《梁星海山长招陪广雅尚书两湖书院看桃花》云：“断石治广除，纳湖以为囿。长廊行欲尽，桥影带高溜。回看何冥冥，柳浪覆千。绯桃间深浅，繁丽如展绣。颜<并页>始怒，诞意纵未透。离离弄妍日，烂烂烧春画。雄堂中劝学，海内郁奔辏。九流百家贯，一破万古陋。宾师得烈士，悬镝待众扣。主人扶僮至，最爱循墙走。鬓丝映花枝，颇似饭颗瘦。相将开水阁，远思发醇酎。拍波起群凫，遮眼拖孤岫。微言引深感，世议安丛诟。树人同树木，时事犹可救。十年才辈出，行与木俱茂。从公且婆娑，河清人自寿。”其中“主人扶僮至”四句，南皮亦击节叹赏。海藏曩为余述之，辄为追记，亦他日诗家故实也。

四○六、咏牵牛诗夥矣，余独爱白石句云：“青花绿叶上疏篱，别有长条竹尾垂。老觉淡妆差有味，满身风露立多时。”末句自见标格，他人安能有此俊语。

四○七、樊山翁今年八十四矣，风情筋力，不减当年。井水旗亭，争传旧句，且记忆之强，尤非时辈所及。其《为陈公纫题自书王文敏便面》云：“光绪己亥，余参武卫军事，适王十三翰林三为祭酒，余赋二律书扇为赠。迄今二十九年，文敏墓早已宿，此扇流落人间，为公纫仁弟购归宝藏。君为兰浦先生之小同，仲兄公俑，又余之同社友喜。丁卯仲冬，以此帧属题，既悼廉生，复伤公俑，卷怀交旧，掷笔怃然。”原诗录之，其一云：“振玉三为天下师，醮宾应有酒如池。功名白燕原无竞，喜愠于菟两不知。汲黯蹉跎积薪下，刘郎想像种桃时。门生门下门生盛，？消得沙哥七字诗。”其二云：“供奉南斋早赐绯，君恩特许午前归。已教《雪笈》窥东壁，仍遣冰衔带北扉。紫禁神仙惟李泌，玉屏名字记扬徽。请看国子先生愈，吏部文争日月辉。”题为《廉生十三哥，以南斋翰林，三为祭酒，赋诗奉贺。时己亥荷花生日也》。最近又为某君《题文虎卿旧藏施寿伯画竹》云：“此五十年前余寓汉上随氏水阁，为南海文虎卿题也。画者施寿伯，治刑名学，以诗鸣鄂中，兼工墨竹，与余交最笃。己巳人日，同社宗君子威持此画来问余真赝，此固灼然不谬也。根触前尘，不胜怅惘，因再题其端，以谂来者。”原帧樊山题二绝句云：“又见湘筠发故枝，自矾宫绢写相思。扁舟旧熟君山路，肠断哀猿暮雨时。”“望云诗笔老于铁，画与眉山相颉颓。今日看来浑不似，天然风致似潇湘。”并署“虎卿属樊山题，己卯端五前二日烛下”之。时为光绪五年，迄今计之，已逾五十年矣。寿伯名山，其自题一绝云：“丛丛翠筱掩柴门，镇日科头自举尊。忆及斋东少年事，天涯惆怅陆平原。”亦佳。

四○八、闽县郑稚辛（孝柽），海藏之弟，学养醇粹，刻意为诗，顾不多作，然余所见者，固无不工也。君与海藏少岁齐名，诗境则所诣似异，石遗所谓“海藏精悍，稚辛婉约”者，盖为近之。甲午十月，将去福州，题诗西湖开化寺壁，中有“山槲叶黄词客面，水ヶ花瘦女儿魂”句，最为一时传诵。壬子九月返里重题云：“七字题诗犹疥壁，少年归客已无家。”皆脍炙人口者。近岁北来，时与雅集，丁卯沽上禊集分韵，君拈得“分”字，以诗柬余及镶蘅云：“世变于今异古云，永嘉避地转燕云。莺花不改濒千劫，尘土何嫌带二分。邺下思王谁比并？江东茂叔旧知闻。飘零海内归无日，各倚高楼看夕曛。”是集海藏在沪，君在京，皆未与，故末句及之。君又有《甲子九日灵光寺登高》诗云：“长公着意惜佳时，岁岁人传九日诗。更喜石仓工遣兴，西山迎爽戒秋期。”石仓谓镶蘅也。

四○九、稚辛有《宣南杂诗》甚工，偶见二绝，皆纪旧京掌故者。《咏窜温》云：“可是成都犊鼻挥，过门时复驻高轩。伯鸾风概何人省，二百年来爱窜温。”自注：“东城隆福寺对门，有饮肆署曰窜温。相传康熙中有蒸窜于此，邻右售酒炙者，恒就取暖，因而得名。今以善制面称。”又《咏沙锅居》云：“花猪肥美谢珍饯，风尚原来自满洲。但使微臣知卜书，未须肉食咒无谋。”自注：“西城缸瓦市有白肉馆，日以一豕饷客，不涉他味，腧午则闭市矣。今士夫习于晏起，故云。”

四一○、诚斋诗，白石推为高古，殊不尽然。诚斋诗善道人意中语，施于竹枝体尤宜。《峡山寺竹枝词》云：“峡里撑船更不行，棹郎相语改行程。却从西岸抛东岸，依旧船头不可撑。”“一滩过了一滩奔，一石横来一石蹲。若怨古来天设险，峡山不到也由君。”能读此诗，可以处逆境矣。

四一一、临川乐莲裳（钩），《过江至金陵绝句》云：“长干古道绿杨湾，飞在杨花酒肆间。孙楚楼边人独饮，夕阳红遍六朝山。”比于定山堂之“流水青山送六朝”，同为佳句。所著有《青芝山馆集》，古体尤工。《读墨子》云：“违道非一端，《非命》复《非乐》。《兼爱》说亦偏，用心良已博。带城距高梯，高义济奇略。功成众不知，侠与鲁连若。剪叶用其根，实救人心薄。风义日浇漓，寸胸列城郭。病苦在他人，谈笑看炮烙。同室时有斯，况若楚宋各。象教主慈悲，反为众生托。”仁者之言也。按半山亦有《读墨诗》云：“凡人工自私，翟也信奇伟。惜乎不见正，遂与中庸诡。”用意与莲裳同，以言警透，似犹逊此。

四一二、刘改之诗不多见，渔洋谓其“叫嚣排突，风雅扫地”，似亦非定评。改之在辛稼轩座，赋羊腰肾羹，限“流”字，信口吟云：“拔毫已付管城子，烂胃曾封关内侯。死后不知身外物，也随樽俎伴风流。”又赋雪限“难”字云：“功名有分平吴易，贫贱无交访戴难。”如此敏妙，稼轩安得不相爱重耶。又《能仁寺》一绝云：“流年转眼一飞梭，如此头颅奈老何。狼藉落花春不管，竹鸡啼处雨声多。”亦非叫嚣者流所能办也。

四一三、大名成文昭（过屯阝），有《觞诗集》。朱竹垞序之，称其“风度雍容，辞气和雅。一望而知为王谢崔卢之子姓。”又曾受学于渔洋、山姜，所交皆一时知名之士。集中《东吴万里集》，有《合肥三绝句》云：“港上寒禽比翼行，港头拱树接柯生。迢迢淝水东流去，不及庐江小吏情。”“少年人不愧英豪，城北当年住小乔。事去风流留不得，荒墟落日草萧萧。”（舒城有周瑜城。）“断风零雨一孤，古屋垂杨乱鸟呼。身后无劳汗青简，贩夫媪说龙图。”风调芊绵，是能带江南烟水气者。魏令张秉衡赠文昭句云：“畿南慷慨无双士，海北风流第一人。”可以见其标格矣。

四一四、《广雅堂诗集》，乃南皮病中手定，集外剩藁，似亦不少。偶于友人处见有南皮书扇诗云：“冰撷霏空晚未残，六街车马岁阑单。但凭折券赊春酒，且喜充庖簇菜盘。铜甑待僧成远涉，药糜留客劝加餐。西宠刍稿关宸虑，莫诮边兵透甲寒。”自注：“此余戊寅除夕，与绳庵学士、安圃尚书，对雪小饮二首之一。病中检旧稿得此，录之以示仲昭贤侄。绳庵墓木已宿，余亦日就衰颓，回念昔游，弥增怆感”云云，当是公晚入枢府时作。

四一五、武昌督署有十桂堂，南皮督鄂，书“鱼鸟亲人濠濮想，桂山留客楚骚词”为联，其地木石苍秀，宾僚每觞咏其间。散原有《十桂堂赋呈抱冰宫保》云：“藤棘垂丝拂桂廊，坐闲微雨说秋香。支颐啜茗忧危大，负手看花意思长。曾向池亭怜舞鹤，只今觞咏寒づ。宾僚久惯依迂叟，馀事论文未可忘。”节庵亦有《寄题十桂堂诗》云：“桂山留客酒频倾，绝世芳菲不自呈。树木尽凭天长养，楼台全向日光明。投林坐笑鸦争瞑，临水谁知鹤独清。莫笑希文穷塞主，岁寒心事共峥嵘。”南皮补重阳作，有“寒烟去雁穷怀抱”之语，盖用范文正公《渔家傲》词旨，故节庵诗藉以广之，亦十桂堂故实也。

四一六、老友紫江朱蠖公，长余五岁，与余交逾廿年。光宣间，余治军辽渖，君督蒙务，过从甚数。厥后余长民曹，及赴沪主和会，皆为君作瓜代。莲峰消夏，衡宇相望，素心晨夕，谭谯多欢，盖朋辈中之饶夙缘者。君风标遒上，崖岸峻整。蛰居津门以来，日惟从事铅椠，先刊行宋李明仲《营造法式》，中外奉为圭臬。余习知长于审曲面势之学，经始旧京市政，都人至今称之。客岁复有《存素堂丝绣录》之刊，其《弁言》中有“童时在外祖家，见书画标帙，多为宋锦刻丝。先慈傅大夫人擅女红，每缀缉锦片，制为香囊佩蜕。或碎裁花样，作针黹之谱录。手泽所存，如在心目”云云。余曩居京时，即闻君于刻丝及刺绣品，鉴藏甚精。近又闻其辑有《女红传》，集古今名闺之娴女红见著录者，至数百人，初以为物聚所好耳。嗣得其新刊傅青馀（寿彤）《澹勤室诗》，及杨剑潭（文照）芋香馆诗，始详及君之家世，盖亦性耽美术，与生俱来，非偶然也。君太夫人名萝琼，字清漪，为贵筑傅青馀先生长女。《澹勤室集》中《初生女》诗，有云“传书尚是他年事，无遣人来绣我诗”，即为太夫人作者。洎稍长，随官南汝光道官舍，乃受业于杨剑潭先生。时君尊人梓皋先生庆墉，亦相从问字。同治乙丑，剑潭将北游，梓皋先生梁孟，均以诗赠行。而太夫人之诗，复有“蓬莱七字他年约，先绣天涯感旧诗”及“新丝绣个维摩丈，香火一宠拜剑师”之句，且手绣此诗于索绫络上。剑潭先生纪其事于《梁园留别诗卷》，卷中更有“静漪绣不能如阿姊”之语。（静漪名宝琼，青余先生次女，适黄再同国瑾。）当日针神，盖可想见。蠖公三岁丧父，孤露劬学，悉禀母教，故于丝绣美术，别具慧心。即此一段诗案观之，外孙垄臼，一线相承，亦艺林佳话也。

四一七、昔人谓一命为文人，便无足观。余谓甘为诗人，其诗境亦可想。放翁诗云：“我生学语即书，万卷纵横眼欲枯。莫道终身作鱼蠹，迩来书外有工夫。”观此可以见放翁之为人，亦可论放翁之诗矣。海藏有《题林学衡诗本句》云：“文字似非标榜事，可教尘土毫端。静中别有精微在，莫作狂花客慧看。”敢持斯语，以诏后生。须知诗外大有事在，正不能专从诗里讨生活也。

四一八、嘉应黄公度京卿《人境庐诗》，多纪时事，且引用新名词，在晚清诗格中，良为变体。人谓其浸淫定盒，石遗则谓其嗣响发。要之一时代中，固有一时代作者，能开风气，舍君其谁？综其所作，关系戊戌、庚子间国故甚多，惜未及自注，时移事往，诚不免“无人作郑笺”之叹。余最喜君《新别离》、《台湾行》诸诗，即论才力，固已一时无两。

四一九、李文忠之殁也，侯官严又陵挽之云：“使当时尽用其谋，知成效必不止此；设晚节无以自见，则上论又当如何。”人咸服其持平。公度亦有《挽肃毅侯》诗四首，兹录其三，皆有关国故者。“连珠巨后门枪，天假勋臣事业昌。南国旌旗三捷报，北门管钥九边防。平生自诩杨无敌，诸将犹夸石敢当。何意马关盟会日，眼头铅水泪千行。”“毕相伊侯久比肩，外交内政各操催。抚心国有兴亡感，量力天能左右旋。赤县神州纷割地，黑风罗刹任飘船。老来失计亲豺虎，却道支持二十年。”自注：“公之使俄罗斯也，遵宪谒于沪上，公见语曰：‘连络西洋，牵制东洋，是此行要策’及胶州密约成，归又语遵宪曰：‘二十年无事，总可得也’。”“九州人士走求官，婢膝奴颜眼惯看。满箧谤书疑帝制，一床踞坐骂儒冠。总无死士能酬报，每驳言官更耐弹。人哭感恩我知己，廿年已慨霸才难。”自注：“光绪丙子，余初谒公，公语郑玉轩（星使），许以霸才。”诸诗皆对文忠不无微词者，自亦《春秋》责贤之义，故并录之。

四二○、氵更阳端忠敏（齐），收藏之富，为海内冠，风流文采，照映一时。余清季由海外归，犹接坛谯，并于坐上识梁藏山。国变后偶过西山归来庵，辄有黄公酒炉之感。君诗不多见，其《山中四友歌》云：采生（于晦若侍郎。）北游穷八荒，文章日月争光芒。非惠非夷世病狂，微言久久终芬芳，不如且共藏山藏。（藏山，梁节庵号。）柳溪（李昂若侍郎。）风概何坚刚，宝书十国早所详。绕谋适用宪万邦，写忧时复升林冈，浮生半日过僧房。沈盒（宝瑞臣侍郎）四十鬓已霜，属籍忠疋谁能方。更生说书隐有匡，精甄书画充巾箱，更取山水恣徜徉。仲鲁（刘大理若曾）孝闻平津乡，力却肉食甘椒姜。欧山美瀑载奚囊，馀兴犹将彳扁太行，政平只为寻山忙。”乃庚戌夏日，西山归来庵作，即君北洋罢镇之次年也。《焦山观音崖晚眺诗》云：“凭岩西望润州城，无尽云山万景清。大似春初好天气，不须惆怅晚来晴。斜阳一道贯江红，襁腻波纹织晚风。如此风光岂相负，会图归卧此山中。”乃甲辰作。是时由苏抚调湘抚任，道出镇江，同游者有李猛庵、陈仁先，遂有此诗。忠敏逝世，藏山于焦山松寥阁，建归来庵祀之，木主楹帖，皆其手书。瘿公诗云：“焦山佳处松寥阁，已作斋香火笼。想见梁髯思旧泪，交柯万竹蔽幽严。”仁先《戊午九日焦山登高诗》云：“归来有庵祀忠敏，严装屹立如遐瞻。当年陪谠盛宾客，招魂一老摧霜髯。”皆纪此事。仁先又有《纪游衤集诗》云：“夷叔闲驰九陌尘，看山宿诺竟逡巡。争棋旧梦凭谁话，凄绝重来作记人。”自注：“甲辰岁与端忠敏来游，林夷叔与蒯礼卿争棋竟夕。”此亦可入山志者。《题孙师郑吏部旧藏子潇吉士双红豆图》二首之一云：“江左曾传小红豆，春风词笔付文孙。粗官老去心情减，一叶凌波向白门。”又《游莫愁湖诗》云：“五月湖楼趁夕凉，重来祠树饮新霜。秋风莫续《箜篌引》，春梦难寻玳瑁梁。孙楚酒楼余蔓草，丽华宫井剩枯杨。佳人底事生南国，家世分明系洛阳。”均忠敏重督两江时作。君本不以诗名，吐属清新，固自可喜。

四二一、“青云上了无多路，都要徐行稳著鞭。”此香山《送崔郎中赴阙》诗也。“莫嫌海角天涯远，但肯摇鞭有到时。”此随园《还山诗》也，一则可医躁进，一则可警因循。余均补入《养正诗选》中。随园年垂七十，犹作闽粤之游，前诗盖归时作也。

四二二、“士无遗草真能隐，山有梅花转不孤。”此昔人题林君复祠联语也。君复“茂陵他日求遗稿，犹喜曾无《封禅书》”句，论者多其介节，近见南皮张锑民（祖继）《书林集后》诗，其一云：“一生清节似牛牢，诗酒娱情亦足豪。毕竟好名心未尽，书无《封禅》自鸣高。”诗虽翻案，却自可喜。其二云：“湖山落得伴梅妻，高卧何尝警鼓鼙。生不逢辰管龙尾，与君遭际判云泥。”此与弢庵先生《寿东坡生日》诗“若较陆张文谢辈，先生生世未暌孤”句，同一用意。睇民以布衣从族祖文襄公游粤游楚，老于记室，以诗自娱。光绪末卒，年八十馀矣。所著《睇民诗草》，文襄为选入《思旧集》中。《拜林文忠小象》云：“为谢金人罢李纲，英姿想见聋重洋。伤心新豆阑犹在，竟死奸民一寸香。”自注：“新豆阑，广东要地，公临殁连呼之，人讹为‘星斗南’。孝达公莅此，始悟其语，恐世不知，告予记之。”此亦可供史料者。李越缦《赠睇民》句云：“文章贫后健，天地布衣宽。”可以见君生平。

四二三、昌黎诗云：“莫为儿女态，戚嗟忧贱贫。”工部诗云：“浮生有定分，饥饱岂可逃。叹息谓妻子，我何随汝曹。”淡于荣利，刑于妻孥，固不可及。偶读和靖诗，亦有“马从同事借，妻怕罢官贫”之语。千古以来，殆有同慨。朱九江先生《守岁与闺人夜话》诗云：“高怀吾愧汝，卒岁耻言金。”原注：“宋真山民诗‘贵无可买耻言金’。”观此弥叹先生内佐之贤。

四二四、任公逝矣，戊戌朝±，又少一人。犹忆任公《去国自励》诗，中有“十年以后当思我，举国犹狂欲语谁”及“世界无穷愿无尽，海天寥廓立多时”之句。此与南海《出都》诗“陆沉忽望中原叹，他日应思鲁二生”句，同为自负语。世变苍黄，弹指千劫，固作者当日所不及料。余闻任公示疾，曾为诗寄之，中有“党论今犹纷洛蜀，纤儿孰解重膺融”之语。未几遽闻撤瑟，伤何如也。

四二五、吾乡人物之盛，首数中兴，拔茅连茹，恒至通显。于时有隐君其人，为一乡矜式者，厥为李澹岩先生联奎。先生以明经里居教授，三十丧耦不再娶，终身不入官府。覃研宋学，归诸实践。粤乱既平，士争问学，成就甚众。幼时与张靖连同师事里中名宿陈亦昭先生，相得欢甚。及为诸生，与李文忠并辔文场，交推互服。二公既鼎贵，讽以出仕，均婉谢之。后以经明行修闻于朝，特赏京秩。大府争致礼罗，先生尔以声闻为耻。拟于二曲九江，庶几无娩。吾友龚元凯（黻屏）夙从先生问业，有《吾师》四律，中有句云：“中兴多将相，一老自儒冠”。盖纪实也。先生不欲以文字自爆，顾诗文均有义法。录其《咏庐阳八景》云：“蜀山突兀倚城西，雪后相将望眼迷。好是铜钮斜挂候，玉屏风树与天齐。”（《蜀山雪霁》）。“碧波荡漾绕城隅，春色来时景更殊。莺趁风清歌翠柳，鱼欣水暖戏新蒲。”（《淮浦春融》）。“山呼四鼎矗湖边，烂熳朝霞彩彻天。疑是仙人今尚在，凌晨丹窜火方燃。”（《四鼎朝霞》）。“净域周旋云母幛，夜珠照澈水晶盘。只因泛棹氵巢湖里，月色三更耐饱看。”（《氵巢湖夜月》）。“城东往事说藏舟、浦上年年草色稠。三两渔船斜系处，王孙好试踏青游。”（《藏舟草色》）。“魏文教弩有高台，几许松阴扌卷作堆。松想化龙飞去尽，重新梵宇更宏开。“（《教弩松阴》）。“镇淮楼阁入云霄，四角声喧夜与朝。不是护花钤漫语，辟疑警众铎频摇。”（《镇淮角均》）。“漫等ウ黎饭后钟，钟闻不绝响舂容。辟雍鼍鼓谁为伴，叩击偏教古寺逢。”（《梵刹钟声》）。又《屯阝居四首》云：“自从离乱后，久矣乐村居。宅绕羊肠径，门临燕尾渠。送青山勋Ю，交翠树扶疏。愧乏陶公韵，依然识爱庐。”“性本懒随人，蹉跎老此身。抱孙馀岁月，教读敝精神。瘠土堪为宝，醇幸结邻。时闻鸡犬闹，便是葛天民。”“夷险备经过，乡屯阝乐事多。半畦分宿韭，十亩长新禾。水积鱼频戏，林成鸟试歌。剧怜桑枣熟，童稚日摩挲。”“未解觅侯封，依田且学农。莳蔬晨助采，收稼暮闻舂。榴发朱霞烂，棉弹白雪浓。树根书倚读，相和有吟蛩。”学人之诗，弥为可贵。

四二六、南海朱九江先生稚圭，咸同以来，岭南学者之泰斗也。流风余韵，沾溉百年，贤哲代兴，多秉遗教。先生学主躬行，诗不苟作，年二十六肄业越华书院。桂林陈莲史山长，以天中、节燕诸生，命赋新松。先生诗云：“栋材未必千人见，但听风声便不同。”莲史为讽咏久之。先生久踬文场，三十一岁时赴乡试获荐，试文用史事，主者不解，以粗见弃。揭晓后主者发其卷，知先生名悔之。先生俳体《戏答友人问》诗云：“讠喜出听来事可嗟，矛头淅米险些些。定知贫贱牛衣债，未了扶风处士家。”“略减容光满月痕，压惊荀令最殷殷。丰容不称诗人妇，正好环肥瘦二分。”“风鬟水佩动珊珊，飘瞥氛烟一惨颜。拟抱齐纨同玉碎，为郎名字在中间。”“附和随声到处皆，遗珠丧贝巧安排。圆明三五如月，见否团团在妾怀。”“抛到俳谐笑不禁，那言乡土力难任。他生愿化同心藕，补种情丝入地深。”自注：“来书云：乡土无此风致佳人，失扇子去，恐是为地所囿云云。失扇事虽子虚，其言致足感也。”老辈风趣，于此见之。先生后成进士，需次山西。初抵太原，僦次僧舍，萧然独居，出则徒步，入则荠盐。尝答友人康述之书云：“作官是何物事，不过与和尚们隔壁耳。昔魏果敏官京师时，不携眷属。王渔洋尚书作诗嘲之云：‘三间无佛殿，一个有毛僧。’弟今有佛，胜环溪远矣。”弟子简竹溪（朝亮），辑先生年谱，谓集中诸诗，皆三十五前为之。先生学有本未，名在循良，早岁吟，特其馀事。

四二七、晚清以通晓时务称者，吾于无锡得二人，一薛叔耘（福成），一即许静山（珏）也。静山宇复庵，曾持使节，闳识清操，为当时重，国变后隐居不出。诗不苟作，多关时政。《北过旧黄河》云：“大河北徙忽廿年，昔日北徙今平田。膏腴千里等瓯脱，黄尘莽莽无炊烟。我思神禹共行水，浚川距海浍巨川。蓄氵曳泄既为早潦备，灌输亦令洪流宣。东周一徙汉再徙，黄流之患自此始。历唐宋明千余载，补苴苟且徒为尔。仁皇中叶屡告灾，翠华一幸江南来。口讲手画示方略，宣防既筑民忘危。黄淮合流岁五百，河身日高流日塞。物穷则变变则通，天为圣清导使北。颇闻吏议尚纷纷，欲复南流息民力。书生所见定可晒，如瞽论棋昧黑白。况今北流方顺轨，济能变黄疾趋海。长淮南北幸晏然，及时稼穑利斯在。古沟洫法难猝行，但得其意足灌溉。北引汶泗南引淮，洪泽微山皆水匮。奈何当事懵不图，坐令沃壤成瘠区。鸠形鹄面亦赤子，忍使乞食卧路衢。车中观此长吁嗟，中夕数起心蹰踟。作诗敢告良有司，胡不乘时宏远谟。”又《己亥九月自晋入都感事》之一云：“先民教耕稼，粒食功配天。桑麻及果菰，尚可妨中田。奈何罂粟花，裁植盈陌阡。春晚夏初时，红白竞绚妍。农氓幸逸获，县令贪税钱。小利忘大害，倏忽三十年。猥云胜洋药，抵制策良便。漏尔虽塞，种鸩亦可怜。司农议加徵，旧禁悉弃捐。大府严课最，昔一今百千。遂令三晋壤，十亩九种烟。谁能澹此灾，世无曾与阎。”自注：“光绪丁丑、戊寅间，晋中大饥，曾忠襄、阎文介两公合疏请禁栽罂粟，一时毒卉删除过半。迨庚寅岁，户部奏土药为中国土产大宗，请以徵为禁，由是栽种日繁。视阎曾二公时，不止十倍”云云。今日毒卉满天下，未知较前遗己亥何如。即频年海上之争，亦皆肇端烟土。不除祸水，奚塞乱源？谓宜先从寓禁于徵，及化私为公两者入手，急则治标，贤于讳疾。凡关心民生国计者，当亦不河汉吾言乎。世无曾阎，有同唧矣。

四二八、太湖徐芷帆侍御德沅、养吾主政德溉昆仲，官京朝时，皆有文名。花时辄谯赏崇效寺楸树下，养吾逝世，芷帆绘《楸阴感旧图》徵题，一时题句至多。沈太作为成《满江红》一阕，芷帆读之泪下。朱亦屯阝题《绕佛阁》一阕，语多凄咽。盖屯阝季弟彦价，曾与游谯；养吾没后五年，彦偶亦墓有宿草，故屯阝尤轸断雁之感，不仅黄炉之悲。余入都已不及识芷帆，其诗亦不多见，有题某酒肆败壁一绝云：“气压元龙借酒豪，眼前春事水滔滔。倚囊恰有千金剑，扶上凌竞马首高。”其气骨可想。曩陈子言有《庐州诗苑》之辑，余拟广为《全皖诗徵》，罗散佚，不敢不勉。

四二九、曾湘乡有《训李芋仙》诗云：“巴东三峡援啼处，太白醉魂今尚存。遂有远孙通肿飨，时吟大句动乾坤。爱从吾党鱼忘水，厌逐人间虱处禅。却笑文章成底用，千篇不值一盘飧。”芋仙名士，蜀忠州人。当时与剑州李申夫（榕）、中江李鸿裔（眉生），同称三李，为湘乡庚戌主蜀时所得士。三李中，惟芋仙名位较啬。同治初，知江西彭泽县，移宰临川，政声卓著。去官后贫不能归，流寓上海，江湖落拓，几二十年。《沪上寓馆旅述》云：“仕宦还乡岂不佳，其如偃蹇与时乖。饥寒亦半由人事，富贵焉能到我侪。谢傅年衰妨子觉，庞公身隐有妻偕。古来贤达甘无用，醉便高歌死便埋。”又断句云：“故里爱才无狗监，新诗传诵有鸡林。”及“文人几辈能消福，相者从来只举肥。”皆不能无身世之感者。芋仙长于律诗，而不能为古体，故自署其集曰《天瘦阁诗半》。其律句之佳者颇多，易哭庵亟称其“不应我辈皆如此，正恐他生亦复然”一联，谓全以虚字取胜。又“重攀白下当初柳，一看元都去后桃”，及“琵琶弹出秦淮月，照见蛾眉有泪痕”，俱能浏亮顿挫者。沪上有姚七姚八两校书，为芋仙女弟子，相从学诗。哭盒在沪，和其“桃”字韵诗云：“邀月主宾唐代李，渡江姊妹晋时桃。”又云“连床阿母备偷桃”，及“掌上楚腰看燕燕，耳边吴语听虫虫”，皆纪当时情事。又为二姚书联云：“上界谪仙李白，众香国主姚黄。”芋仙亟称之，均见哭盒所为《琴志楼摘句诗话》中。广雅与芋仙同出丰城徐稼生门下，集中有《稼生师招同张孝达孝廉》、《杨子恂舍人对菊饮酒》诗云：“一尊乘兴醉东篱，佳日高斋接履綦。弟子来陪无事饮，先生心与此花宜。乃年丝竹升沉澹，并世云龙亡下随。冷局相招娱晚节，九衢冠盖任纷驰。”乃客部门时作。《天瘦阁诗半》流传颇少，广雅选芋仙遗诗入《思旧集》，笃于风义，人以为难。

四三○、京师右安门外花之寺，俗称三官庙，内有题榜，乃曾宾谷所书。广雅有《花之寺看海棠诗》云：“乾嘉遗老南城曾，腰缠十万来广陵。日携姝丽到花窟，宝筝瑶席惊枯僧。墙头诗榜黯尘土，繁华转眼如风镫。”似广雅当时，已有游事销歇之感，今日燕麦兔葵，宝堪再问。至其地望所在，恐年湮代远，即号称缙绅，亦多传讹。土人更茫然矣。寺之花事，以海棠称，乃董文恭公手植树，定盒诗云：“女墙百雉乱红酣，遗爱真同召伯甘。记得花阴文谯屡，十年春梦寺门南。”游衍之盛，犹可想见。

四三一、宾谷官两淮都转时，提倡风雅，招邀胜流，遂有《邗上题襟集》之刻。渔洋雅雨而后，主持坛坫，辄首推之。今日人往风微，大雅不作，芜城凭吊，韵事寂寥，世运与谭艺之盛衰，其关系有如此者。余于《赏雨茅屋诗》，甚喜其格调清新，妙有寄托。《登岱》云：“须知天下雨，还望一山云。”识者固早知，其必能建牙开府矣。洪北江以言事谪戍伊犁赦回，以出关入关之诗，编为《荷戈》、《赐环》二集，一时题诗者甚多。宾谷题一绝云：“君得为诗是国恩，长歌万里入关门。请看绍圣元符际，苏轼文章戒不存。”北江极赞赏之。又《淮阴市口占》云：“能忍少年辱，偏憎噌等伍。人生得意时，谁记从前苦。”此皆未经人道过者。余拟于续辑《童蒙养正诗选》时录入之。

四三二、赣之宜黄多诗人，清代如黄树斋（爵滋）、符雪樵（兆纶），皆其著者。树斋道光十八年奏禁洋烟一摺，海夷衅，因之而起，人遂咎其发难。实则常时吏奉行者，尽如林文忠，则事无不集矣。东乡艾至堂（畅），有《呈树斋鸿胪》诗云：“天地生金数有常，银刀作币价相当。不应酰毒甘中国，尽逐泥沙漏外洋。涓塞从来虚本计，峻刑今日费交章。滔滔江汉将谁挽，《平准书》成两鬓苍。”至堂诗遒劲有骨力。少尝与树斋同学，其平日议论，固先有以启之矣。雪樵与树斋同里，其《漫感诗》云：“曾欲漏卮塞，固知流毒长。至今断魂草，难觅返魂香。功罪犹难定，空虚实可伤。何须寻战斗，民困日流亡。”疑亦为洋烟入中上而作。

四三三、先伯祖野亭公亦有《咏鸦片》诗云：“费时失业是洋烟，流毒中原已百年。一盏孤灯人影瘦，秋风瓜瓞不绵绵。”忆余童时，先君子尝为诵之。

四三四、平远丁文诚公（稚璜），勋业彪炳，余事为诗，顾遗稿极少，有《十五佛斋诗存》，多督蜀时按部之作。《崇郫道中》云：“郊行岂是乐游春，阅武由来重使臣。沿路炖烽通斥堠，连营甲仗戍城闱。人声鸟语千山乱，杨柳旌旗一色新。最喜昨宵时雨偏，昀昀遥望净无垠。”《始晴喜作》云：“归程风雨计连旬，晓发资阳霁色新。野老释蓑填窄径，仆夫浣屦踏轻尘。水田漾碧嬉雏燕，蔗陇分青间竹筠。帘卷舆窗开倦眼，乍看叱犊似耕春。”《重庆道中》云：“暮云袅袅漾轻丝，江上归舟晚泊迟。两面山城齐倒影，双衔落日照鹧骛。山上高楼江上船，岚光人影水如天。桢摇背指前潭月，已向朝天门外圆。”风格在中晚唐人之间。又《中条山访阎丹初》云：“中条山色静分明，知有贤人隐上清。绕径柿林秋气肃，到门竹影夏寒生。相逢白发伤迟暮，共嚼青蔬感世情。我愧抗尘君抱洁，要将晚节证前盟。”文诚与文介，皆翊赞中兴，交谊至笃。文介归田较早，风采隐然，一时重之。诗中“绕径”一联，可当楹帖。

四三五、幼时读常少府“清晨入古寺，初日照高林”一律，辄于吾谷尚湖，向往久之。己未初冬于役沪上，友人严俊叔招游。先期舣舟苏门以待，半日舟抵常熟。翌晨入山，纵览兴福、清凉诸胜，纪以二诗。其一云：“喜子扁舟约，清游亦夙缘。姑苏刚小别，虞岭已当前。饱览破山寺，言寻君子泉。此邦林壑美，信宿便欣然。”其二只记“千载安惮地，争传少府歌。沧桑随劫换，桂栝阅人多”四句。南行以来，兹游最适，惜匆匆返棹，未及幽探，于山灵为负之矣。当日宝融述王病山纪游诗甚佳，录之：“入寺高吟常少尉，清辞都让古人先。只应老树冰霜节，今日须空六代贤。”“枕水湖田万郢方，涵天海气接微茫。江东日对菰芦色，来立峰巅瞰大荒。”“拂水山庄几劫尘，林惭涧愧亦淹沦。停车欲问探梅径，只吊香车共载人。”“千磴云峰寒绝壑，数峰岚翠倚晴霄。午风细细吹香至，疑有藏山古药苗。”“拂水岩西署剑门，山间百态此称尊。雄关天险吾乡物，分与吴儿一角痕。”“峭壁摩空剑斫痕，赭青飞动石嶙峋。夕阳盘磴下山去，添作荆关画里人。”“鹑鸽前故相坟，藓碑凄绝自书文。游人话到神州事，应更重泉不忍闻。”“蕉尧青冢占先贤，天穴分明峙碧巅。自是葬书三代备，世人解道景纯先。”（虞山有言子墓。）文学江东灿宋元，四科先启孔门贤。孕云一冢三千岁，光被勾吴万里天。”“经过彭赵两名园，美意楼台与水分。墨丈之间见泱漭，我于邱壑爱翁君。”“画家奇笔黄子久，得自兹山朝暮间。尺绢千金镶宝，几人贪爱到真山。”近岁鹤亭、遐庵、叔雍诸子，联袂往游，得诗甚多，且于火云六月中，披荆趼足，访得河东君墓，非惟一时韵事，亦可订邑志之失。东涧有知，能无破涕。鹤亭纪事诗特详，云：“旧闻牧斋翁，邱墓依拂水。河东葬其西，相距不腧咫。昨过拂水岩，冥搜空累。路人指岩下，隐约碑未圯。诘朝花园滨，（地名）柳下一舟舣。初寻得墓道，谛审复不是。（钱梅溪《书牧齐先生墓道碑》：“峙田中从墓道入，得一冢，为高姓，后始于高姓墓东北得之，碣书‘东涸老人之墓’。又西南行约百步，得一冢，题‘河东君之墓’，《县志》称距东涸墓二十步，非也。）穿林度阡陌，荆棘刺吾履。同游尽姗笑，何事竟干彼。吾耳α不闻，既到无反理。果然得瞽相，道遇婵娟子。自言道光朝，四世卜居此。似闻陈县官，（案此陈云伯）也稍稍修废祀。迩来近百年，但牧牛与豕。游人到虞山，竞说虞山美。谁能操麦饭，一念若敖鬼。又闻父老言，亡者颜如李。金风玉露中，往往见此豸。色相天人姿，绯衣贴高履。鬼神古则有，其事非谲诡。矧兹尤物生，草木讵能比。君家有蘼芜，十载黄土委。曾因吊罗隐，一洒薛涛涕。可惜程孟阳，不穿此冢死。”（裕甫有亡姬，虞山人。没，葬京师西山，其下即诗人罗扶东墓。）遐庵云：“杯土朝云伴大苏，春风断梦落蘼芜。炎天茧足荒榛道，合写虞山访墓圆。”叔雍云：“河东黄上棠梨外，寂寞何人吊夕晖。欲附《桑经》存郦注，不辞榛棘自钩衣。”皆纪此事。张宜仲并画虞山访墓图，鹤亭自题云：“荒冢迷红粉，云山黯白杨。过桥寻履迹，照水想衣香。多谢僧繇画，平添陆贾装。真真吾敢唤，纸上有神光。”亦可为红豆山庄添一故实。虞山四大惮寺，曰兴福，曰报国，曰三峰，曰维摩。余前游只及其半，宿愿之偿，俟之异日。

四三六、丁卯天津海光寺楔集，余实主之，以颜光禄《曲水诗》序分均。京津耆宿，强半来会，如陈弢庵李星冶诸老，均年逾八十以上，范老亦近七十。余诗所云：“诸贤能好我，联襟欢未既。就中洛社英，积岁矢敬畏。”盖纪实也。弢老分得“缠”字，即席成诗云：“临河循例会群贤，海上羁栖又一年。积雪涉春都作水，连阴逢霁似关天。相从携酒同登阁，有兴褰裳与刺船。岁岁祓除兵未寝，可堪南望战氛缠。”腹联海藏极称之，以为置之宋贤集中，亦仅见之佳句。星冶分得“辔”字，赋诗云：“世变辙沧桑，初服我久遂。淑气扇春风，行行散游骑。况逢上巳辰，欣然修楔事。古有会稽会，今非兰亭地。胜境亦何常，浩荡海光寺。校舍假肆筵，殷勤来客迟。济济列群贤，列坐依其次。湖平觞不流，绮席自扬觯。欲以伸雅怀，拈韵各分字。珠玉落九天，诗成权作记。嗟彼哄墙人，奈何伤同类。祓除苦无方，民生亦僬。盼定澄清局，凭君一揽辔。”结句见勖，何以副之。未几星老捐馆舍，余挽之云：“曾共春羽觞，如何弹指即沧桑。神州纵有澄清日，可惜斯人宿草荒。”盖不胜黄炉之感矣。范老分得“芬”字，赋诗有“寒重晚春犹欲雪，地偏胜友尚如云”之句。是日归途，并在八里台泛舟，觞咏之欢，可云称盛，付之剞劂，且俟异时。比岁每逢楔日，辄亦小集朋尊，顾吟侣散处，不易合并，以视曩集，殊有积盛难继之慨。近友人野崎诚近君钞示戊辰、上巳范老分均之作，亦于前游，深致。尺波驹隙，所感正同。诗云：“修楔曰重三，其日曰上巳。此会但一开，传者必王氏。逸少书兰亭，元长序曲水。昔贤既有然，今贤尤乐此。去年淝水王，（谓逸塘。）招邀南河涣。今年沽水王，谓竹林。东合集簪履。矍铄主人翁，皓首今园绮。娱情晚何恃，金石兼图史。广结朝墨绿，到处逢知己。昨者飞一贱，少长咸戾止。庭花迟来客，窗竹待佳土。二十有九人，同坐春风里。爰循去年例，题名聚一纸。张之汉石楼，（主人得子游残石，名所居曰汉石楼。）遥映今传是。（今传是楼，逸塘楼名。）酒酣歌抗坠，笑语杂诙诡。三酽日已晡，余兴殊未已。今日宜有诗，尤非他日比。将诗祓不祥，乃符修楔旨。不祥莫如兵，斯语出老子。祓除倘有力，弭兵从此始。”今范老逝矣，沽河重泛，腹痛何堪！余有《次范老自挽诗均》一律云：“寿考令名公已备，弧辰屈指隔兼旬。方期举案歌偕隐，何遽骑箕作古人。吟社有声当代重，钓台无恙一星沦。水西庄畔盈盈水，从此闲鸥孰与亲？”城南社者，范老主之。嗣响水西，积诗成帙，代兴之责，是在诸贤。

四三七、咏物诗以七言为最难，盖用意刻琢，易于伤格；专讲超脱，又难到题。昔贤工为此体者，首推工部东坡。工部咏《返照》云：“楚王宫北正黄昏，白帝城西过雨痕。返照入江翻石壁，归云拥树失山屯阝。衰年病肺惟高枕，绝塞愁时早闭门。不可久留豺虎乱，南方实有未招魂。”如此大篇，惊心动魄，安可以咏物目之！又《野人送朱樱》一首，和《裴迪登蜀州东亭送客，逢早梅相忆见寄》一首，亦系杰作。东坡《李钤辖坐上分题戴花》云：“二八佳人细马驮，十千美酒《渭城歌》。帘前柳絮惊春晚，头上花枝奈老何。露湿醉巾香掩冉，月明归路影婆娑。绿珠吹笛何时见，欲把斜红插皂罗。”可谓极隶事之工。丈《玉堂栽花，周正孺有诗，次答其均》云：“故山桃李半荒榛，粗报君恩便乞身。竹簟暑风招我老，玉堂花蕊为谁春。纤襁翠蔓诗催发，皎皎霜葩发斗新。只有来禽青鸟帖，他年留与学书人。”此诗不仅咏物，而当时出处怀抱寄托，咸寓其中。诗道性情，固应如是，如专以刻画雕琢求之，要非上乘。至断句如张渔川（四种）咏《胭脂》一联云：“南朝有井君王辱，北地无山妇女愁。”某君应京兆试不售而归，即席赋白菊花一联云：“燕台秋老金无色，栗里人归鬓已华。”均脍炙人口者，翁覃溪极称之。近如王湘绮咏《苹果》云：“南土移来香渐减，北方乱后到应稀。”亦极佳。惜只记断句。湘绮自谓神似工部，每以告人。

四三八、樊山“柳色黄于陌上尘”一绝，脍炙人口久矣。哭盒《燕晋道中题壁》句云：“夕阳红煞鸦边树，秋柳黄于马上人。”亦愠博诵一时。哭盒生平最工此体，年十六七时往返五溪夜郎间，道中题壁句云：“春波绿湿桃花影，夕照红乾燕子泥。”由梧州赴桂林，舟行漓江道中得句云：“四山云似饭初熟，一路滩如花乱开。”《癸卯暮春题海淀酒楼》云：“十日九风偏少雨，一春三月总如烟。”己酉年，燕晋道中又有题壁句云：“心上故人三五雁，腰间神物一双龙。”上句盖用定盒诗意，凄艳独绝，固宜传唱旗亭。

四三九、幕客起家，咸同最盛。湘阴合肥而外，如刘霞仙、郭意城、陈隽丞、李勉林诸公，皆其著者。清季则吾友无棣张韩斋，亦擅盛名。开府南，犹是壮岁，余与君闻声相思，民国初元，始获执手，过从之欢，显显心目。顾其后君幽栖海上，屏绝世缘，似闻闺中相佐之力为多。今春君忽寄示所为悼亡诗册，盖为慧净夫人作也。慧净周姓，以才媛从君逾十载。欢君所为挽诗，沈痛如此，则其贤可知。情之所锺，原在吾辈。曩奉新许仙屏悼其姬人，刻《诒炜集》。韩斋之意，其在斯乎？诗云：“油壁来时桂岭秋，金钗钿合誓牵牛。匆匆短梦随云散，黯黯华年逐水流。从古名花例无子，多生慧业只供愁。老怀我已悲难遣，犹胜凄凉燕子楼。”“玉京携手便依依，石上精魂果是非。剖腹求生期白首，怜侬忍死检春衣。空余镜里双凄影，怕想花时比翼飞。落月慊钩忧幽响，姗姗环佩或来归。”“又是新梅破蕊时，红闺韵事耐寻思。传花击鼓催行令，剪彩搏泥学卖痴。戏掷金钤调海鹊，教临玉试版喻麋。惧惊触绪分明在，才说嬉春鬓欲丝。”“病魔娆梦倚熏笼，强作欢娱怕恼公。苏肺频烦煎淡薄，鏖愁时复唾残绒。弦凄漫谱金丹曲，窗冷虚延玉女风。肠断鸳鸯江上水，楼船萧鼓待惊鸿。”“生小蛾眉晕黛痕，前身台在苎萝屯阝。新醅自酿鹅儿酒，鸿素留裁犊鼻。病骨尚劳亲浣涤，夜台剩与梦温存。长生浪说神仙诀，那有还丹可返魂。”“前尘一忆一卒酸，玉骨于今尚未寒。执手何期成诀别，弥留犹为策平安。罗襦在桁疑才换，宝镜封尘那忍看。不尽空阶寒雨滴，收将老眼泫微澜。”“便结他生未尽缘，今生已恨隔人天。伤心苦药频相强，在耳微呻只自煎。同穴定当偿一诺，招魂直欲澈重泉。衰髭短鬓无人镊，春暖犹惊雪满颠。”“泡幻年来感已深，欲求般若契双林。待参贝叶无生旨，却洗卷施不死心。料得孤栖成怖鸽，倘能共命化仙禽。戒香为了平生愿，同礼空王听法音。”君早岁名噪国学，才气横溢，倾其辈流。《四朝诗史》中，录《九日登高》长歌，实其少作。此次《悼亡》诸作，老笔纷披，才思不退，信乎能者之不可测也。

四四○、曾垫庵“十日层楼九风雨，三年故国百思量”，盖以词语入诗者。题为《春心六首》，意当时必有本事。兹并录之：“片片清霜叶叶云，梨花嫌冷絮嫌温。何人策马来相遇，双燕归时尽掩门。”“别梦依依过谢桥，心中风雨暗潇潇。自从拾得杨花片，不见章台见柳条。”“板阁微寒酒半消，露桃花底漏迢迢。凭谁说与春宵短，试向银屏坐寂寥。”“不教王令迎桃墓，空见宫人送水云。自信飘零文字海，年年清泪照金尊。”“罗带春余特地垂，南唐新恨恶禁持。可怜繁杏阴阴地，几日墙东不再窥。”芳馨悱恻，沁人心脾。遗集乃蛰庵手写，遐庵校刊，刊成距君殁已二年矣。君从政农部，明习度支，清季曹司，无出其右。国变后买田杨漕，力耕自给，有《初宿杨漕田舍》诗云：“二亩田庐草草成，略无轩槛足幽清。绿河梯柳垂垂发，过雨池浼浼平。敢药忍饥诚拙事，解衣高卧慰劳生。读书正在牛栏侧，一世巢经共此情。”屯阝居幽事，涛之神往。又有《田间衤集诗十四首》亦极佳。余尤喜其中三绝云：“蛙声阁阁水平畦，亢稻初秧绿渐齐。雨后斜阳红较好，小船摇曳过河西。”“故书百本镇相随，长夏村庄日倍迟。温罢《公羊》刚饼热，家风还是秀才时。”“夜起微茫月坠霄，青芦风动响萧萧。平生久惯江乡味，却又关心早夜潮。”君以文人亲穑事，频岁旱潦，遂丧其赀，任公诗所谓“田居诗十首，一首千金值”者也。赵香宋有《蛰庵为农，戏寄一律》云：“老去多年号乃公，全家力作亩南东。半生识字干天怒，八口占星盼岁丰。留命桑田休问海，傅香麦陇自闻风。杏花菖叶陂如镜，惟髻相看一笑中。”又《得瘿公书识京华故人消息，喜极志感》，其中有句云：“独怜老跨耕牛者，强唱农歌媚细君。”自注：“细乎小乎，请定此字，仆不敢诬蛰庵也。”耦耕佳话，因并录之。

四四一、沧桑换劫，仕隐都难，避地躬耕，每多朝士。杨漕与析津接壤，故退宦多乐就之。蛰庵有《自孥小舟过河，与梁次侯闲话》诗云：“次侯吾故人，隔河斜对宇。耕作有偃息，还往无迎拒。沿河东西岸，汲汲事斥卤。耦耕诚何心，遗民略可数。”自注：“林赞虞、叶仲园、陈诣仲、林朗西、温毅夫、次侯及子，皆衡宇相望。杜之东屯，陶之下巽，素心晨夕，殆犹逊此”垫庵居杨漕尤久，有《题谭玉生烟雨归耕图》句云：“蓑笠携锄事了然，敢将踪迹比前贤。此中风趣吾差识，惭愧宁河过十年。”杨漕为宁河县属地，故云。

四四二、蛰庵之外，如劳刃叟、张渊静，则隐于涞水，荷锄削迹，世论高之。弢庵先生有《再访渊静刃叟涞水屯阝居》云：“自是人间待尽身，菰芦心事娩遗民。朝朝掉鞅金鳌路，独自冠裾托侍臣。”周熙民（敦），则曾一度卜居芦台，并与周松孙有作邻之约。匏盒丈有《偕朗溪访熙民叔侄屯阝居》诗云：“咫尺桃源得问津，不知门外有风尘。横法长恐栖无地，空谷今才见似人。岸上牵舟疑可住，篱根分井便为邻。芋羹豆饭茅柴酒，草草杯盘一味真。”林朗西又辟农庄于南苑，宰平有《朗西约游南苑农庄，留一日而归》诗云：“浓阴高柳绕屯阝家，鸡犬迎门寂不哗。逃热共寻闲日月，食贫能过淡生涯。荷香邻曲撑游艇，雨足沟塍卧水车。兵后犹堪追乐事，剧谭饱饭听私蛙。”宰平固夙有适野之癖者，写出田家风味，正自不同。

四四三、蛰庵于壬子八、九月间，有所读书，题词甚佳。《题王右丞集》云：“惭皇宫职偶同公，寥落千年怅望中。但得晚来修白业，不妨文字马牛风。”自注：“余官右丞时，何翩高以诗戏之曰：‘此真诗人官职也。’自愧文质无底，何敢比辋川。特以夙敦惮悦，于公似有同情，万一他时有会处，则某甲虽不识一字，要须还他堂堂地做个人。”蛰庵志洁行芳，并时无两。晚修净土，颇著精勤。以诗境论，固同摩诘；官职偶符，亦资谈助。

四四四、垫庵《题丁叔雅遗墨》句云：“旧日交亲原不薄，他生怨悱更何如。人间夭枉兼常痛，肠断丁三数纸书。”叔雅少与蛰庵同里齐名，迄后留滞京师，客邸所需，及病中医药，身后棺敛，皆蛰庵一人任之，其笃于风义如此。甲子以来，瘿公、蛰庵，相继病逝，吾友遐庵治其丧，复为刊印遗集，不负死友，遐童有焉。

四四五、七律诗偶句，以翻空对最见神力。工部之《武侯祠》云：“三分割据纡筹策，万古云霄一羽毛。”上句本事，下句翻空。后来如放翁之“万里羁愁生白发，一帆斜日遇黄州”等句，皆深得此中三昧者。

四四六、薛涛《筹边楼诗》云：“平临云鸟八窗秋，壮压西川四十州。诸将莫贪羌族马，最高层处见边头。”意存讽喻，笔调亦高。寻常女校书，安能有此口吻？人但传其“枝迎南北鸟，叶送往来风”一联，殆犹未窥全豹。

四四七、香山《咏晚桃花》诗云：“一树江桃亚拂池，竹遮松荫晚开时。非因斜日无由见，不是闲人岂得知。寒地生材遗较易，贫家养女嫁常迟。春深欲落谁怜惜，白侍郎来折一枝。”著眼“晚”字，自写襟期，士有迟暮之感，读之弥复恫然。咏物之工，此为绝调。

四四八、咏卢生事者，余最推罗台山（有高）一绝，诗云：“场下卢生太息频，世间谁是息机人。人生哀乐真无定，好梦原来亦苦辛。盖为观演《邯郸》剧作也。台山以家难逃于禅，素习权家言。诗不多作，亦劲悍无茶弱气，与彭二林（绍升）齐名，均能外服儒风，内宗禅行者。

四四九、粤中多产木棉，花时红照天际，黎二樵称为海外第一花。杭大宗七绝云：“目极胖柯水乱流，低枝腕地入端州。最怜三月东风急，一路吹红上驿楼。”最能状之。

四五○、孙渊如陈臬《东鲁题诗》云：“聪马红旌静不喧，来从王宇带高寒。三齐名士争投刺，一路青山送到官。使者车单如客过，圣人家近借书看。清时不用矜风节，惭愧儒冠换豸冠。”“一路青山”句，神味隽永，儒吏风流，犹可想见。厥配王采薇，亦能诗，毕灵岩刊《吴会英才集》，渊如与采薇诗均入选，亦一时佳话。

四五一、黎二樵警句云：“短长道路共别离，少壮交游半死生。”上句眼前习见语，却未经人道破。

四五二、狄道诗人吴松崖（镇），所为《松花庵诗草》，袁随园、王西氵止、杨蓉裳均极称之。以清嘉庆丁巳卒，年七十七。松崖素自比罗昭谏，而年适相符，亦一奇也。有押秋字句云：“疏桐连夜雨，寒雁几声秋。”“芦花湘浦雪，风叶洞庭秋。”“看山双桨暮，听雨一蓬秋。”一时称为“三秋居士。”

四五三、查初白句：“万井云烟扶水阁，四山雷雨动空城。”杨蓉裳句：“虚堂说剑邀奇士，小像焚香拜美人。”皆可写作联语。“莺啼中妇嫩，蚕出小姑忙。”许了卯句也，写春日村居之景，最为有致，然非生长南中者，不知其琢句之工。

四五四、翻案诗出以蕴藉，最为上乘。徐巨源《题桃源图》云：“落英芳草闭桑麻，客到惊闻世代赊。津路早知红树引，秦人应悔种桃花。”末二句有味外味，与工部之“君看灯烛张，转使飞蛾密。”同一用意，知此旨者，可以论政。

四五五、老友虞山言仲远（敦源），与哲兄謇博大令，早承家学，并负时名，大河南北，类能道之。謇博曾游通州范肯堂之门，以能诗称，不幸早逝。仲远虽以治军从政自见，顾诗学之邃，朋侪中尚有不尽知者。曩诒余《喁于馆诗草》，余尤喜其《丰台》一绝云：“芍药丰台问有无，平平砥道碾青芜。斜阳十里春三月，过客何人吊曼殊。”配丁夫人蕴如，亦工吟事，唱训之乐，时论羡之。有《雍梁入塾占示》诗云：“读书习字说聪明，十载匆匆易长成。不解东坡居士意，何须愚鲁始公卿。”用意深婉，超越前人。

四五六、仲远刊行家集，曩以诒余。曰《餐霞楼轶稿》者，大母左太夫人小莲所作。太大人乃阳湖左仲甫先牛女孙。仲甫先生曾宰吾邑，遗爱犹存。配陈大夫人为江阴陈大令柄德女公子，一门工诗画，见李氏《养一斋集》。于以知太夫人之家学有自矣。集中《才调》一绝云：“才调从来天付侬，一枝画笔重江东。自嫌诗少幽燕气，直挂云帆趁北风。”《偶然》云：“偶然得句费疑猜，恐被前人道过来。秋水为神玉为骨，更从何处著尘埃。”皆不以涂饰藻为工者。曰《桤叟诗存》，曰《鸥影词钞》，均仲远赠公应千丈所作；曰《梅花馆集》者，则为应千丈厥配汪夫人雪芬所作。应干丈历宰畿辅诸剧邑，所至有政声。吏事余闲，则偕夫人及亲戚集社为诗。仲远兄弟夫妇，随侍宦所，觞咏无虚日。一门风雅，播为美谈。至今思之，真承平盛事矣。

四五七、刘随州《长沙过贾谊宅》云：“三年谪宦此栖迟，万古惟留楚客悲。秋草独寻人去后，寒林空见日斜时。汉文有道恩犹薄，湘水舞情吊岂知。寂寂江山摇落处，怜君何事到天涯。”钱箨石谓其都用虚字，失之薄弱，实则虚字善用，句法乃佳，宋人诗正以此等处见长也。

四五八、樊山翁有《癸亥年内子生日》诗云：“凤卜谐来四十秋，清朝绣蜕揭秦楼。祝厘娣侄犹莲步，（闰三四十岁以上者多非天足。）较长儿孙有白头。双髻按歌争劝酒，半身带病转添筹。（君病半身不遂十年矣。）丛丛萱草黄金色，五世团乐几世修。”盖为祝夫人作也。当日夫人来归，伯希祭酒，与王廉生、周蕾叔、梁星海同送贺礼。时星海居栖凤楼，与意园仅隔╉。伯希塍之云：“云门公幛，已列大名，又附以茶烛等物，另日开单送索”云云。此贱星海以贻其门人陈公辅，并书有颠末云：“云门续娶祝夫人，甚贤慧。其来京时，借朱二楞屋，梁状元甫移出也。云门自题柱联云：‘半亩园从中翰借，合欢诗是状元栈。’是日轿将到日，莼客同年在座。众促其撰祝词，匆匆集《易林》数句，不能记矣。正孺、韵莳、婴斋，与我同送喜礼，（每分一两有零，重礼也。）此纸来取分金，甚有趣。弟于韵莳为私淑，于茗楼为受知，此纸不归末利状元，更谁归耶？”云云。末利状元，乃指公辅，其本事未及详。公辅装成横幅，樊山更题二诗云：“曾记秦楼跨凤游，贺钱犹醵礼从周。泥金喜字红销帐，成就鸳鸯到白头。”“半亩园从中翰借，合欢花是状元栽。（中庭马樱二株，斗南前辈手植。）转头三十年前事，赢得儿孙满玉台。”款云：“公辅仁兄属题，祥今年七十，荆人亦五十九矣，书此不胜帐触。”按樊山翁今年八十有四，前题适为乙卯，至合晋之年，则清光绪甲申也。樊山又有《为丹徒丁蘧卿新婚，题所藏如冠九画并蒂连图》二绝云：“莲子杯为合卺尊，丹徒宫畔烂盈门。杯中九粒青莲子，天遣荷花与报恩。”“仙郎昔赋并头莲，曾记南园拟状元。谁识寿南写双瑞，德宗皇帝太平年。”其跋语云：“题画甫竟，江东生适来，谓画不恶而纸色栗工俱陈旧，非新房中物。因忆光绪甲申，余在京娶妇，以三金购得无名氏《和合图》，张之新房，亦嘉道间旧画。余题其上云：‘面目苟可憎，其他概可见。古之神仙人，从小不讨厌。’朱蓉生见之笑曰：‘云门淘气，今四十年矣。’画为孙辈持去，附记于此，愿蘧卿吾如夫妇白首相庄，子孙曾元，环绕膝下也。”此亦樊山新昏韵事之一，因并著之。蘧卿尊人，ウ公秘书，亦余旧识。近于沽上重晤，佳儿养志，乐事可知。至樊山则不相见已逾十年矣。

四五九、柯凤孙《成都衤集忆诗》之一云：“一枕春寒听子规，成都二月海棠时。渭南老子堂堂去，只有王郎七字诗。”为福山王文敏作也。文敏《子规诗》云：“庭前老树因风响，窗外青山带雨横。一枕新凉天欲晓，北人初识子规声。”其时文敏以省亲人蜀，凤孙亦橐笔依人，清尊雅集，酬唱遂多。《衤集忆诗》又一绝云：“新繁寺里雪堂师，万树梅花万首诗。记得当年人日作，薯灯挑尽夜眠迟。”亦纪当日游事者。按文敏有《新繁龙臧寺雪堂和尚含澈，招同柯凤孙（劭态）、邓文甫（质）两孝廉，家十五兄，游东湖观梅》诗云：“蜀国东湖竟眼前，我来正是早春天。诗僧合作林间主，佳客能参句里禅。野饭味兼蔬筍下，新晴暖到衲袍边。寒山拾得终成佛，管领梅花十万年。”雪堂，蜀之诗僧，卓锡龙臧寺最久，擅长三绝，交遍胜流。文敏去蜀，倦倦雪堂，有《寄怀》二诗，其一云：“忽忽一别两经年，坐对高秋意惘然。稚子碑前牵客日，鹿头关上奇书天。近从病裹常生悟，自悔闲来不解惮。今古诗风真在蜀，雪堂旧字属坡仙。”其二云：“八十余年老雪堂，五千里外古江乡。诗情已逐亲朋散，春梦还连日月长。萧寺夜游成故事，东湖天暖正韶光。无端相忆便相奇，泥上飞鸿已渺茫。”

四六○、石雪不见，将逾二年，闻大隐连滨，时复相念。近写墨竹见奇，且媵以诗云：“中郎去后桓伊老，凤啸龙吟孰赏音。三复临川刚瘦句，千秋能得此君心。”盖用王荆公有“人怜直节生来瘦，自许高处老更刚”诗意。石雪最工画竹，题画绝句，无一不佳。丙寅以来，得诗又二百余首。续集之刊，拭目以俟。

四六一、吾邑才媛能诗，要推许燕珍为最，燕珍为四山学使曾孙女，武田大令其卓之女，孝廉许养（曾园）之妹，字俪琼，号静含。十三岁能作《鹦鹉赋》，工丽典雅，一时称之。归无为诸生汪镇为室，著有《黹余小草》。陈子言所辑《庐州诗苑》，采入燕珍诗甚多。尚有《题半面画竹》一绝云：“琅纤谁写一枝枝，墨渖烟浓下笔迟。为问萧萧何处似，渭川风雨夜凉时。”具载《雨屯阝诗话》，子言未及见也。

四六二、广雅有《国子监拜熙文贞、王文敏两公祠，遂观石鼓》诗云：“戟门阶下绿苔生，凤翥鸾翔老眼明。人纪末沦文未丧，归然石鼓两司成。”谓熙元及王懿荣两公也。司成一职，向以硕学清望充之。蒙古盛昱曾为祭酒，海内称得人。逊道之末，国学改制，徐生（坊）亦任此官。樊山有赠梧生监丞云：“桥门今是灵光殿，东鲁遗经独抱残。乐止一夔知已足，却余石鼓幸犹完。金丝夜夜鸣虚壁，书画时时阅冷摊。死友平生双祭酒，与君先后得同宫。”樊山所谓“双祭酒”者，盖谓廉生伯羲也，亦均与梧生友善云。

四六三、“闲情究累韩光政，醇酒何伤魏信陵。”此洪北江《挽屠刺史绅》句也。“牛渚矶长浅草明，岂容小怪困温生。可怜玉镜台消耗，自古英雄伐性轻。”此袁忠节《南京道中》句也。太真年仅四十八卒。忠节此诗，殆有微讽，亦可为后生作当头棒喝。樊山有《丁巳除夕衤集诗》之一云：“老人难老古来难，杜审言诗尽喜欢。说与世人延寿法，淡于酒色淡于官。”养生之诀甚多，要不逾一“淡”字。真知此中三昧者，盖无几人。樊山又有《闻竹延纳姬戏赠》云：“樊山词笔擅风华，一世曾无称意花。冰簟银床凉雨夜，人生无过独眠佳。”《自题六十七岁画象》云：“不作天仙亦地仙，五朝经过未华颠。妻孥始信休官好，检校丰容胜去年。”两诗皆自道淡字之受用也。

四六四、海藏于乾嘉诗人，盛称箨石斋，谓为“自开风气，卓然大家”。偶阅《北江诗话》，亦谓：“近时九列中诗，以钱宗伯载为第一，纪尚书昀次之。宗伯以古体胜，尚书以近体胜。汉军英廉相国亦其次也。”梦堂诗，余《诗话》中前已及之，箨石诗造语盘崛，办杳昌黎，应制之作较多，则不免蒲褐率意之诮矣。

四六五、北江于同时诗人，独取岭南黎简、云间姚椿，以其能拔帜自成一家。又云：“作诗造句难，造字更难，若造境、造意，则非大家不能。近日顺德黎明经简，颇擅此长，年甫四十而卒，然所存诸诗，尚足以睥睨一世。”二樵卒年似不止四十，容续孜之。其诗前亦录入《诗话》。姚椿字春木，江苏娄县人，有《通艺阁诗录》。《极乐寺看荷》云：“疏疏红红静白白，世界清凉藏古色。夜深风露送香来，秋梦江南归不得。波明更弄空外影，雨过方知定中力。古来何语品花工，文殊不语维摩默。”《客中除夕》云：“仆夫解辔马停腓，我亦征尘倦拂衣。万事无成闲处老，一年将尽梦中归。成都春酒愁添晕，剑外江山旧合围。犹胜曩时戎马客，满天风雪望庭帏。”论其意境，信能拔帜成家者。

四六六、永顺向北翔（乃祺），诗有奇气，致力亦深。曩共议坛，即有夙契。余居东日，君写示《申江避地感赋》四律，中有“甘陵党部分南北，国士心情重怨恩”之语，沈郁悲壮，击碎唾壶。所著有《槐抱轩诗稿》，皆十年以前之作，近岁时寄新篇，诗境更进。都讲城西某校，地即湖邸遗址。《丁香盛开感赋》云：“根触情怀樗散身，拚抛孤愤入眉颦。斋心孔室生虚白，拂面玄都感旧尘。小住容教花作主，嘤鸣喜得鸟相亲。名园不管闲葵麦，独放丁香弄好春。”回首前游，同此根触。吾自幼读史，服膺张太岳之为人，有“办香心事属江陵”之语，闻者壮之。戊辰冬，君有榆关之行，为《东征纪事诗》若干首。余尤喜其《朝发津沽》一绝云：“寒风破晓雪初晴，坐废偏宜塞外行。愧对西山张冷眼，鸡虫碌碌底干卿。”遣词托兴，雅近定盒。

四六七、两淮运使，前有卢雅雨，后有曾宾谷，均以提倡风雅，延揽胜流著称。雅雨先后任运使尤久。时值承平，竹西殷富，接纳文士，有如饥渴。江浙群彦，如金寿门、陈玉几、厉樊榭、惠定宇、沈学子、陈授衣等，凡前后数十人，皆为坐上客。而地主如马佩兮（秋玉），及张渔川、易松滋，扶轮承盖，相得益彰，文酒之欢，坛坫之盛，一时无两。扬川本为南北要冲，平山、蜀冈、虹桥诸名胜，又夙为士大夫游衍所集，雅雨先后修小秦淮、虹桥二十四景，及金焦楼观，弥觉江山生色不少。其《告休得请留别扬州故人》四律云：“力惝宣勤敢自怜，薄才久任受恩偏。齿加孙冕余三岁，归后欧公又九年，犬马有情仍恋主，参苓无效也凭天。养疴得请悬车日，五福谁云尚未全。”“祖道长筵舟满河，绿杨城外动骊歌。重来节使经三考，归去舆人赋五铊。绛帐唱酬郊籍在，清门交际纪群多。二分明门尊前判，半照离人返薜萝，”“平山望更关愁，标胜家家醉墨留。十里亭台通画肪，一年萧鼓到深秋。每看绛雪迎朱旆，转似青山恋白头。为报先畴墓田在，人生未合死扬州。”“长河一曲绕柴门，荒径遥怜松菊存。从此风波消宦海，才知烟月足家园。扮榆社集牛歌好，伏腊筵开鹤发尊。痴愿无多应易遂，杖朝还有引年恩。”一时名流，和诗送行者甚众。刘绳庵（纶）云：“劳臣求息得邀怜，心远悬知地自偏。曾借寇君如望岁，试图疏傅是归年。棠阴久被江南路，梅讯遥传蓟北天。唤读新诗同握手，平生出处道能全。”“历尽危辅共驶河，出关曾听塞垣歌。只今重望推黄发，为有清操励索铊。丝竹后堂同辈少，鹊华晴岭故乡多。昨传沈范交情好，（谓香树司寇）。咫尺青松施女萝。”“隋堤杨柳绾离愁，治谱诗篇去尚留。江北淮南屯万窜，王前（谓渔洋尚书）。卢后共千秋。归与何事淹鸿爪，送者犹然望鹉头。试上千山最高处，苍烟几点隔齐州。”“春风草绿郑公门，三径人归素业存。家有杜亭仍作长，地连董里试名园。顾予倾盖交非薄，羡尔抽簪道更尊。他日平原好相访，蒲轮鹞诏话新恩。”陈勾山（兆仑）云：“宦途相左实相怜，佳话传来发兴偏。泉石亦关廊庙体，耆英多出盛明年。遣荣倘说难由己，宽诏何由得自天。遥想登舟增感泣，急流晚节荷成全。”“邗沟春水接长河，流咽沿提父老歌。樯燕尚疑乌府戟，榜人都识大夫铊。僮肩书较来时富，舟尾风从去夕多。回首竹西人定后，早如凉月下松萝。”“坐对溪山豁百愁，得消闲处尽句留。门无俗驾余三径，日倍当年又一秋。送践喜逢酤满眼，排签时作锦装头。（卷首帖绫曰锦蝉，见《米集》。）布衫自好茶堪吃，谁道青州隔赵州。”“大姓山东第几门，孤骞风雅归然存。诗如白傅哦高会，帖似官奴作《小园》。梦里魂通夷有道，林间见少望逾尊。未营画舫惭欧九，镜水何年得拜恩。”卢绍弓（文招）云：“卅载宣劳圣主怜，北风倦翮向巢偏。悬车大胜三公贵，结社相当九老年。绕屋栽花规隙地，傍檐晒药趁晴天。岁华有酒郊扉掩，台署头街号乐全。”“扬州城郭半临河，宾从平山拥笑歌。讵以风流妨案牍，益缘膏润励丝铊。清名博野（前使尹公）。应堪并，佳句渔洋（王公）。未较多。归去洒然何所恋，故乡随处足烟萝。”“倾城相送渺含愁，一片轻帆肯少留。风月异时谁作主，尊鲈归兴不因秋。春孤芍药芳筵畔，烟冷茱薮古渡头。久向董生祠下住，办香元只在吾州。（使署有董子祠，而德州故广川城内有繁露壹）。”“同源独厚先徵士，贱子归来屡踵门。时祭每求仁者栗，高风不让范公园。追陪向忆南楼月，寂寞空思北海尊。伯氏才名夸接武，林居大可答君恩。”（缺和元作一韵，避私讳。）以外如尹望山（继善）、刘印于（星炜）、任邱李文园（中简）、钱塘倪敬堂（承宽）、吴谷人（锡麒），及王继华等，皆有和作。望山与雅雨为卒卯同年，方督两江，共事尤久。故诗中有“鹿鸣联谱思当日，鹤发同舟又十年”之句。诸贤题诗共为一长卷，卷首有雅雨戴笠小照，甚精，王梦楼题“雅雨山人戴笠图”七字，王固雅雨门下士也。李文园诗云：“平山堂上纱笼句，名士轩前水泛杯。谁继风流乡老辈，白头黄帽赋《归来》。”自注：“渔洋有戴笠小像，故云。”此图奄有众制，洵为海内巨观，亦可想见承平韵事。

四六八、东坡词中有调寄《生查子送苏伯固》云：“三度别君来，此别真迟暮。白尽老髭须，明日淮南去。酒罢月随人，泪湿花如雾。后夜迫君还，梦绕江南路。”据坡公自注效韦苏州。今见《东坡续集》，则固是诗不是词矣。陈后山谓坡公以诗为词，殆指此类。

四六九、诗有风致绝佳，而事实却误者。宋茗香（大樽）《邗江衤集咏》云：“晓风残月最堪怜，梦续扬州不计年。一种荒寒谁管领，杜司勋让柳屯田。”盖缘《分甘余话》称仪徵西地名仙人掌，有柳耆卿墓之讹。其实柳墓在襄阳，非仪徵。后人以渔洋主之，遂未深孜，不可不辨。

四七○、“美酒饮教微醉后，好花看到半开时”，康节句也。吾人熟读此诗，可悟涉身之旨。曾湘乡以“求阙”名斋，并时以“花未全开月未圆”戒其子弟，亦即此意。钱香树有《题红叶》句云：“一夜流传霜信彳扁，早衰多是出头枝。”熟中者读之，能无冰冷。

四七一、樊山翁之筮仕秦中也，有《留别同人》二律云：“海水群飞白日寒，此时鸣佩去长安。诸公竟洒忧时泪，百里叨除本分官。捧檄聊为将母计，著书休当罪言看。督邮倘败陶公意。归去东溪有钓竿。”“西行走马欲何依，满目河山景又非。汾上诗成秋雁过，关中木落故人稀。相思陇右无芳草，回首修门但夕晖。此后西园清燕日，怜余方采北山薇。”当时辇下师友如李К伯、王廉生及敦夫、再同、伯熙、苍生诸公，樊山皆曾写寄。越三十四年，陈公浦于厂肆得此诗，盖系王文敏家故物。公俩装卷徵题，樊山为题三绝句云：“一官西请左鱼时，师友街杯怅别离。临老试揩铜狄泪，重看光绪十年诗。”“福山玉骨委寒泉，箧画楹书散作烟。赖有能文东塾嗣，昆池灰底拾残笺。”“此是西征第一题，（余《西征集》以此诗冠首）。鹿车同载鲍宣妻。（是年续娶，后挈内子赴任）。同光诸老凋零尽，剩有庞眉玉案齐。”前诗作于甲申十月，重题则民国丁巳十月三日，恰为卅四年。今又逾十年矣，文敏所藏，久已散佚，贞元朝士，更无几人。今春樊山翁有《独游崇效寺看牡丹》诗十三首，其一云：“春游白纸古时坊，师友凋零极可伤。花事依然人事改，同光惟剩旧斜阳。”自注：“同光两朝，每与张李二师、陶氏昆季游此，今皆不在。李先生诗‘只有斜阳似旧时’，思之泪下”云云。知其所感者深矣。

四七二、同光之际，海内外学人，殆无不知瑞安孙先生者。先生名诣让，字仲容，同治六年举人，官刑部主事。其后韶开经济特科，设礼学馆，累徵不起。光绪三十四年，年六十一卒。平生喜考据之学，著书凡二十有四种，而《周礼正义》、《墨子闲诂》二书，尤为世重，流布域外，奉为大师。所为诗词，尚待编辑。近志盒钞示数稿，皆有关国故及佚闻者。《自题变法条例后》云：“六典《周官》炳揭橥，辅轩绝域更书。中西政法原同贯，始信荆公太阔疏。”“太平经国细参详，王道由来足富强。重见始元论《盐铁》，昔年星散几贤良。（戊戌更政，持议者多举制科未试，而党狱兴矣。不佞以陈右铭中丞、瞿子玖尚书荐，亦厕名其列，陈公尚未识面，盖得之党人某也。）”“锲舟瞀论陋儒冠，属草奇觚急就难。（启门旬日成此册篇，愧不能精备也。）纵是屈平能制法，却愁腾怨到椒兰。”“百年礼乐未嫌迟，微管经纶亟救时。周室成均汉卫弹，承平治教在今兹。（更法条目繁夥，要当以学堂为根柢，警察次之，盖学堂储立法之材，且开守鸩者之蒙固，警察则使法之必行，而祛积弊。无此而徒议变法，无益也。）”“党狱纷纷士气伤，秋荼禁纲到文章。兰陵祭酒<度攴>门久，犹有新书法后王。”“绵孙通世所宗，议郎博士自雍容。中兴事业由图谶，作奏何劳属葛龚。”“午贯姑榆战教宗，（‘午贯姑榆’见秋官壶涿氏，景教十字与彼相类，盖中西大方术家皆有之。）漫天飞脍苦连捷。杀机金父终当尽，要看潜霆起蛰龙。（火器之烈，于今已极，揆之天时、人事，必有废绌之日，其在电学发微，黄种将兴之际乎。臆见如足书以为券。）”“东西瀛海匝圆球，行见隆平接盛周。中外文明傥同轨，岂徒闳侈说齐邹。”又《题埃及石刻拓本》云：“升苍峋蝼纷售伪，黔徼红崖亦渺茫。谁识西航琛尽外，一拳古石见鸿荒。”“十诫摩醯著录初，西来景教此权舆。沮苍字例重瀛隔，犹有怯卢列体书。”“朝日隆仪亚甲传，《撒根》古记五千年。奇文佚礼烦甄考，远在羲和柳谷前。”语有特识，前无古人，考据之精，特其余事。又有《题焦山定陶鼎拓本》，及《吉日癸巳石刻》二诗亦佳，不具录。

四七三、味云重葺贯华阁，并以所辑《贯华丛录》徵题，余衤集书所感报之。其一云：“满天落叶赏新诗，一日声名辇下知。我与定山同里，萧条真恨不同时。”谓吾乡龚端毅延赏顾梁汾作也。梁汾名贞观，无锡人。初以诸生被黜至都，援例入成均，其题壁诗有“落叶满天声似雨，关卿何事不成眠”之句。端毅一见叹赏，遂为延誉，由是声名大噪。后举清康熙五年顺天乡试，十年移疾归。大学士明珠重其名，具宾礼延致相府。贞观虽处要地，捐洁自好，独与明珠子纳兰容若为忘年交。严荪友称其风神俊朗，大似过江人物。官中书时，荪友赠诗云：“瞳瞳晓日凤城开，才是仙郎下直回。绛蜡未销封诏罢，满身清露立宫槐。”其标格如许。画《侧帽投壶图》，容若题《贺新凉》一阕于上云：“德也狂生耳，偶然间、缁尘京国，乌衣门第。有酒惟浇赵州土，谁会成生此意。不信道、竟逢知己。痛饮狂歌俱未老，向尊前、拭尽英雄泪。君不见，月如水。与君此夜须沈醉。且由他、蛾眉谣涿，古今同忌。身世悠悠何足问，冷笑置之而已。寻思起、从头翻悔，一日心期千劫在。后生绿、恐结他生裹。然诺重，君须记。”梁汾答词，亦有“结托来生休悔”之语。越数年，容若卒，年甫及立耳。后梁汾家居，一夕梦容若至，曰：“吾来践约矣。”厥明报仲子举一孙。梁汾熟视之，面目一如容若，心窃喜。顾视其生命，决其必夭，遂名之曰益寿。弥月后复梦容若别去，醒起急询之，已卒矣。梁汾急命治棺厚殓之，葬惠山忍草庵下。终梁汾世，岁必再至，布奠泫然。味云尊公用舟丈塞济《吊顾益寿殇冢》诗，最为执林传诵，录之：“不负前生约，昙花了夙因。铸金多作泪，埋玉又成尘。白发填词客，红牙按曲人。空山来守酒，凭吊共沾襟。”丈为梁溪望族，名德踵兴，见于志乘。丈起家华朊，被服儒素，澹于时名，文师东汉，诗法中唐，所作《修竹吾庐主人自序》，隽旨名言，竞相传写，原文见《梁溪续文钞》中。遗诗则已选入《晚晴移清诗钞》。再生之说，前例甚多，灵学方昌，足资研孜，余《诗话》中述哭盒为孟晋后一事，皆此类也。

四七四、忍草庵在惠山第一峰之东，林泉幽邃，清初诸老，觞咏其间。庵左有贯华阁，为梁汾、容若去梯玩月处，图咏之盛，播于当时。容若以康熙三年扈驾南来，访梁汾于惠山，与姜西溟、陈其年同宿庵中，明年遽卒。梁汾伤离感逝，时见于《弹指词》。《大江东去》结句：“等闲辜负，第三层上风月。”《跋》云：“乌乎！容若已嫌，余何忍复拈长短句乎！是日狂醉，忆桑榆墅有三层小楼，容若与余昔年乘月去梯，中夜对谭处也，因厉此调落句及之。”又《桃源忆故人》结句：“还拟他生重借，领袖鸳鸯社。”容若构一曲房，严藕渔书其额曰：“鸳鸯社”。此词亦容若亡后作也。忍草庵旧藏容若遗像，并所书贯华阁额。嘉庆末年阁毁，额像均无存。以上各节，用舟丈《修竹吾庐随笔》叙述最详。味云早读书，旁搜乡献，岁乙丑冬，规度遗址，鸠工重葺，并于阁之第三层设宠祀梁汾容羞两居士，及乡先生若干人。樊山翁为作《重修贯华阁赋》，江南老画师吴观岱复为之图，同时瞵流，题诗尤夥。名山韵事，因人而传。余为题五诗，其一云：“盛事江乡入画图，更从霜燹辟榛芜。九龙山下桑愉社，佳处留庵许我无。”盖纪实也。余于惠山讫未一至，与味云则交近廿年，文酒往还，久而弥笃。君覃研计学，攵历有声。光宣官京朝日，尤以章奏擅名。所为《云在山房诗存》，仅百余首，风格雅近三唐，近体尤胜。五言如“海云含雨黑，关月带沙黄”，“剑拭虹光润，衣沾唇气凉”，“松寒龙檄雨，芝暖鹤耕烟”，“蝉声经雨断，萤影入烟微”，“山禽争果落，野蝶趁花飞”，“阶竹斜侵户，檐花倒入帘”，“疏钟云外寺，微雪水边屯阝”，“月影随花转，秋声隔竹听”，“深竹笼烟暗，疏松点雪明”。七言如“党人北部声华盛，贵戚南阳恩泽多”，“勋业半生讥画虎，人材几辈误从龙”，“焚书翻恨秦坑浅，拨帜俄惊赵璧空”，“成神未必皆青骨，作相如今尽黑头”，“碧槛风凉多近水，红楼月好不离花”，“楼台倒影摇空碧，城郭含烟带晚晴”。沉雄清丽，兼而有之，不娩作手。七言专主神韵，颇近渔洋。

四七五、咸同以来，浙江藏书，推丁陆两家。岁丁未，日本岩畸氏静嘉堂文库，以日金十一万八千圆，购陆氏书归彼都，计为书四千部，为卷二十万有奇，为册四万四千余。详见岛田彦桢所作《<百百>宋楼藏书源流考》及《购获始末》文中。其时吾国藏书家，闻耗太息者，颇不乏人。老友王志盒为十二截句纪事，所谓“丁董罗陈嗜好偏，书亡同损一宵眠”者也。丁谓叔雅，董谓授经，罗谓叔报，陈谓士可，皆有书癖者。又云：“割取书城归舶载，苹风凄绝骆驼桥。”援证精详，海内传诵，兹不具录。近志盒又以菊生观书长篇见示，盖《戊辰暮秋至日本东京，观静嘉堂藏书，赠岩畸男爵，兼示冈部服吉诸君及斯文会会员》者。诗云：“昔闻海上三神山，仙人之居不可攀。卿云轮困满霄汉，乃知福地兼琅环。中原文物万方布，大师巡礼竞西渡。蓬莱清浅时往还，携归经籍纷无数。唐宋阅今千百年，流风未息薪火传。海通地缩旦夕至，书城舶载尤便便。我生不辰厄阳九，抱残守阙尝恐后。只怜百宋与千元，廛架萧条渐乌有。吴兴观察兴独豪，南北搜计不辞劳。带经宜稼尽消歇，层楼<百百>宋瞻天高。（陆氏<百百>宋楼书，大都得自侯官带经堂陈氏，上海宜稼堂郁氏。）守先岂无克家子，世事沧桑非得已。遗书珍重方凿楹，韫玉求沽旋入市。故人闻讯喜开颜，愚公有志思移山。（<百百>宋楼书初在上海求售，亡友夏粹方谋之于佘，欲为涵芬楼收之，余竭力怂恿，许以八万全，久未成议。）祖生一鞭先我着，海涛东去不复还。静嘉主人长袖舞，耽玩经史争快睹。挥斥黄金无吝容，万卷归来埒天府。东京学术之中枢，兰台延合无处无。主人意是犹未慊，更辟文库饷师儒。我闻此举深太息，廿年宿愿偿未得。破万里浪乘长风，好探珍秘开茅塞。（<百百>宋楼书在国内时，屡谋往观，迄未如愿。）有客惠好示周行，导我急登读书堂。（余抵东京，长泽君即夕过访，约期偕往静嘉堂文库。）风驰电掣原野阔，山光掩映溪声长。溪山深处乐游苑，旧朋握手喜相见。（诸桥君数年前曾至上海，晤谈甚欢，别后久未相见）。指公遗像陈堂前，（堂中供岩畸老男爵铜像，诸桥君指以见告，始获瞻仰。）恨我迟来艰觊面。墓门佳气郁葱葱，百城长傍泉台宫。（文库距故男爵墓仅数百武）。生前爱玩不忍释，英灵呵护长无穷。令子象贤称主器，大启堂构继先志。金匮石室严弃藏，精椠名钞广罗致。我来海外交有神，特许巡览娱远宾。执事靖共骏奔走，相助检索逾兼旬。好书不厌百回读，快事生平夸眼福。既入宝山宁空回，得陇何嫌更望蜀。是邦朝野多名士，同声相应未遐弃。仰体前贤求法心，俯酬远客东来意。公私典籍同秘藏，门墙数仞徒旁皇。片言相介重九鼎，偏窥邺架并曹仓。宫寮美富首屈指，内阁精华差可拟。足利遗迹亘千秋，五经纷纶叹观止。尊经《世说》古本孤，（前田侯邸藏宋刊《世说新语》，附有《叙录》、《考异》并《人名谱》二卷，为中邦所未见。）成篑《鲁论》美且都。（德富君出示古写本、刊本《论语》凡数十种）。更有《宛陵》留半集，（内野君有残宋刊《宛陵集》，亦中土久佚之本。）诗老长怀梅圣俞。独惜祝融淫虐肆，太学烬余闭箧笥。（余至帝国大学图书馆，姊崎馆长语余地震被焚，新馆尚未落成，所收书籍均在箧中，怅然而出）。摩利于泽留东洋，目盲未识蟹行字。（至东洋文库，石田君示余旧钞《古文尚书》，可谓世间珍品，英人摩利孙收藏，欧人论述东方之书甚夥，今归库中，惜未能读。）二三贤俊栖京洛，补亡缉遗殊不弱。《三辅》图籍雄关中，归途定访石渠阁。（来时道出京都，内藤君介观故富同氏遗书，善本甚多，归时尚拟至内藤神田二君家观所藏书。）寒家世泽传清河，横浦遣集今不磨。等身著作云烟散，什无一二堪搜罗。宦游所至亟访古，数典自惭竟忘祖。忽闻员峤方壶间，乃有陈编在东上。逸书百篇今尚存，将伯请诵前人言。良朋意气重然诺，许我探索不惮烦。（先文忠著书甚富，国内仅存《孟子解》残本二十九卷。前读溢江氏《经籍访古志》，知普门院藏有《中庸说》六卷，无自访求；晤内藤君，始知在京都东福寺，此去拟乞影写，归国印行。私冀所著《尚书详说》、《大学说》、《论语解》，《孝经解》、《孟子解拾遗》、《标注国语类编》、《唐绘》、《唐诗该》，或尚有存于此邦者。诸君子均许代访，意至可感。）回首乡关尚烽火，礼失求野计未左。国闻家乘亡复存，感此嘉惠非琐琐。呜呼！世界学说趋鼎新，天意宁忍丧斯文？遗经在抱匹夫责，焚坑奚畏无道秦。当世同文仅兄弟，区区阅墙只细事。安得尔我比户陈诗书，销尽大地干戈不祥气。”菊生本予老友，亦吾国教育首开风气之一人。戊戌以还，大隐海上，覃研国故，功在执林，累徵不起，士论高之。曩君环游时，相遇于不吕塞尔，谈执甚欢。嗣余有事沪渎，君招观涵芬楼藏书，罗之勤，诧为仅见。予所著《上海租界问题》，及《威廉二世自传》、《新俄罗斯》诸译本，先后均由商馆一再印行，君实促之。顾君诗每不多见，此作探源竟委，实为藏书掌故所系，亦后人考订之资，亟付流传，以饷学者。篇终数语，实获我心。盖予夙主世界大同论，所谓“同轨、同文、同伦”，必有四海一家之日。衡以中日文化同源，尤应携手而肩此责。且按之学术真理，亦惟东方圣哲之精神学理，乃可以剂西方偏重唯物之平。持之有年，今更笃信，窃愿并时同志，有以广之也。

四七六、湘潭赵芷荪侍御，清季直声震海内。主川试时，甄拔称得人，缭蘅即其门下士也。侍御诗不多见，有《挽绵竹曹徵君树滋》二律云：“浩劫余清望，横流惜老成。经师秦博士，学派鲁诸生。桑梓纲维久，便丹造就宏。似闻舆论在，文范泐碑铭。”“生长先儒里，沈吟独行篇。承欢三乐，式谷一经传。黄绮甘离世，丹铭属象贤。欧阡终可表，述德在他年”。徵君名树德，吾友镶蘅之尊人也。朴学清望，教授里中，风采隐然，为士林重。诗学香山放翁，以闲适胜，隶事遣词，不事雕琢。余所见者，为《读虞永兴夫子庙堂碑有感》一篇云：“右军工书穷神化，嫡派相承虞永兴。内含刚健外婀娜，天然妙墨超人群。把玩再三不忍释，置之座隅忘朝昏。如与有道相接对，顿教方寸澹俗氛。书法至唐乃大盛，欧褚颜柳世所敬。率更猛将挽强弓，深入时或摧其锋。河南绰约如美女，薄媚不任罗绮丛。平原雄杰迈千古，字以人重谁敢攻。诚悬清劲不可喜，人谓结体同鲁公。行闲究少飘逸风，魏晋风流已扫地。惟有秘监擅众长，有如君子善藏器。但论行草亦偏工，暮年所得更深邃。《兰亭》茧纸空复空，即此已可追其踪。晚近俗书体尤弱，赋媚只成俳优风。临摹虽工神气失，枯枝断梗将勿同。书法与世相流转，识者观此忧忡忡。”徵君夙工书法，故能言之真切如此，其殁也，海内士大夫哀挽之作颇多。弢庵先生一联云：“学行式乡闾，儒效惜难公一世：才名动京雒，父风早巳被诸郎。”最为一时传诵。

四七七、文道希学士遗诗，多涉同光掌故，其《落花》、《咏史》、《宫词》诸作，类有所指，特词旨隐约，骤读不能辨耳。《拟古宫词》廿四首之一云：“云海无涯象紫宫，昆明池水汉时功。三千犀弩沈潮去，只在瑶台一笑中。”盖指西后移海军军费筑颐和园事。甲午之役，师船尽懵。谁为厉阶，固有公论；世人于文忠尚有恕词，或以此耳。庚子文忠北上议和，道希集中，有《七月至九月感作》四首，其一云：“谁言国弱更佳兵，其奈狂王愤已盈。铁骑晨冲丹凤阙，金舆宵狩白羊城。何人能届横流决，今日真怜大厦倾。无分麻鞍迎道左，收京还望李西平。”末句谓文忠也。时君被放己久，故有“无分麻绶”之句，江潭憔悴，意绪可知矣。

四七八、李越鳗有《京邮冬夜读书》四首之一云：“昨日中旨下，索钱修离宫。读诏私太息，此举宜从容。圣人秉纯孝，不暇权始终。长乐楼百尺，积庆花千重。取足天下养，承欢良无穷。四海幸平壹，物力犹未充。岛夷怙群丑，鼾睡长安中。诚宜法文景，励治威诸戎。安可舍禁钥，危照甘泉烽。台疏间一上，未得回宸衷。贤传造辟言，主德本至聪。岂不念民瘼，何难罢新丰？事关国根本，连章期诸公。冗官未食禄，涕泪徒沾胸。伏阙讵可效，草奏谁为通？负此读书力，仅争章句功。漆室夜深议，四顾无予同。”此指同治酉癸，修理圆朋园事。当时御史沈淮疏请缓修，得旨由内务府大臣设法捐募，仍不准行。玩“台疏间一上”及“连章期诸公”数语，可知朝贵婀，言路失效，其所由来者渐矣。

四七九、近来海内沸腾，几无宁宇。辽渖一隅，弦诵不辍，旧京侪辈，多应弓招。吾友虞山宗子威，亦其一人，故缥蘅送君出关诗，有“由来士合辽东隐，此去群防冀北空”之句。余知君亦以镶蘅。曩岁都中钟社，首推寒山梯园，月必数集，余偶亦与焉。君久以淹雅见称，而始终社事，人以为难。所为诗颇似其乡贤两当、瓯北之作，于时贤则雅近樊山。君读余《今传是楼诗话游破山寺》旧句，悠然有吾土之思，曾赋一律见寄。又《四叠樊山广和居即席诗均奉柬》云：“懒看北胜与南强，丁字沽头一水苍。《诗品》源流锺记室，《食经》滋味段文昌。座中落落谁宾主，眼底纷纷几霸王。鹰隼不知归燕志，声名早擅旧文场。”自注：“曲江称文场元帅，见拟太遇，殊不克承。”广和居之集，缤蘅为主人，同坐为弢庵先生，夷仿、志盒、坡邻、鹤亭、嘿园、释戡、子威、秋岳诸子。故樊山即席诗有“七子应刘俱在座，东阿年少冠文场”之句。子威《五叠诗寄答缥蘅》云：“羡君笔力万钧强，我愧谈经似后苍。白日黄河歌北地，落霞秋水序南昌。香搴杜若庚寅屈，楔约兰亭癸丑王。（书来约赋修楔诗）。更猎一围余兴健，尽容联句阔鸡场。”腹联樊山极为击节，谓演蘅之字，原本《离骚》，故以上句赠之，弥见工切，若施之他人，则无当矣。子威最近成《度辽吟草》，樊山为题句云：“万卷蟠胸富积储，三唐正路野言除。文章绮丽翱翔凤，心地灵通活泼鱼。七字冥搜经百链，一珠探得弃其余。寻常莫当诗钟打，忌用坊刊小说书。”末二句时流通病，痛下棒喝，非止为一人而发。前数句于子威极致推许，而樊山之论诗宗旨，亦不啻昭若发蒙矣。子威有论诗绝句甚佳，录之：“时代乘除几变迁，不陈旧亦不清鲜。曹刘李杜生同世，未必前贤胜后贤。”“诗境从来贵率真，不衫不履见精神。有时雕绘延年手，却胜天然可爱人。”“老年诗格归平淡，年少偏于绮丽工。我欲平反此公案，爱簪花是白头翁。”“牢骚未必果穷愁，侧艳何曾好绮游。傥拟读诗如读史，误人千载费搜求。”“闻道诗人竞爱名，一工标榜一争衡。何如禅偈先参透，不管邻墙钗钏声。”数诗亦经樊山阅定者。断句如《偕柳隅同游万泉河》云：“夜雨润才苏菜甲，秋风瘦不到荷花。”《次天倪夷门剩草韵》云：“到眼乱山如过客，打头落叶下寒流。”《初春》云：“破睡山容犹腆，隔年柳眼半惺忪。”樊山、志童均极称之。君清未曾需次汴中，有《夷门剩草》，多行役登眺之作。《叶县道中书所见》云：“鸦驮落日冲牛背，鹊拾枯枝立马头。”《邓州》云：“樵径连云盘磴上，女墙拥树与山平。”《晚宿郾城》云：“脱缰瘦马投荒店，啄食寒鸦觅废营。”皆可入摘句图者。

四八○、西山秘魔崖，为证果寺旧址，其地即卢师山。相传隋仁寿中，有僧名卢，从江南棹船来止崖下，因就住锡。崖之对面，峭壁森立，夏雨时观瀑最佳，故都人尤乐就之。长白宝竹坡侍郎罢官郊居，时有游迹。崖下石璧，题诗宛在，款署偶斋。多作五古，录其一云：“雪后山气清，仲春如深秋。落叶满涧底，冷泉冻仍流。阴岩聚余寒，枯苔残雪留。静坐人语绝，悄焉忘乐忧。问君何能然，此心无可求。”翁松禅曾题一律于后，诗云：“衮衮中朝彦，何人第一流。苍茫万言疏，悱恻五湖舟。直谏吾终敬，长贫尔岂愁。何时霜月下，同坐四山秋。”书法奇横，的是老笔。友人李释戡界以乌丝，余每游必摩挲良久乃去。爱护名迹，是在缁流，惟后来俗客涂抹，间多恶诗，为可叹耳。诗之最为传诵者，更有弢庵先生一律，题为《庚戌七月十九日，同嘿园游翠微、卢师诸寺》云：“山灵不愠我来迟，急雨回风与洗悲。破刹伤心公主塔，坏墙掩泪偶斋诗。后生谁识承平事，皓首曾无会合期。三十年来听琴处，秘魔崖下坐移时。”自注：“曾与偶斋、壶公、蒉齐、再回听吴少嫩弹琴于此。”以外林畏庐诗云：“题名忽及偶斋师，竟似重生再见期。八口宁忘泉下痛，（师二子于庚子殉节，四孙去年同以疫死。）廿年犹壁间诗。料无风概宗先辈，忍对沧桑语盛时。（弢庵为余述光绪辛巳壬午朝事甚悉）。早晚商量校遗草，门生也感鬓边丝。”亦为见偶斋题壁诗而作者。匏庐丈诗云：“疥壁千篇类可芟，漫劳轻薄肆讥谗。布衣古度无人识，独许三贤占凤衔。”自注：“橘叟、畏庸，并有和偶斋诗。”末句乃无名氏跋语，“三贤”指宝公及翁、陈二傅也。海藏、畏庐，均为竹坡门下士。甲子九日，镶蘅招集西山登高。海藏于秘魔崖下，读竹坡先生诗，题诗云：“腹痛前朝宝侍郎，来寻遣墨耐思量。犹留孤女非无后，纵识门生亦可伤。士气几时成党锢，弢翁垂老自灵光。翠微今日仍重九，欲掬愁肠问彼苍。”先是海藏于光绪乙未，曾有一诗奉怀竹坡云：“沧海门生来一见，侍郎僬ヘ掩柴扉。休官竟以诗人老，祈死应知国事非。小节蹉跎公可惜，同朝名德世多讥。西山晚岁饶还往，愁绝残阳挂翠微。”一时脍炙人口。辛亥后，海藏重来部下，竹坡亦早归道山，宜其有此凄感。

四八一、弢庵先生与竹坡侍郎、绳庵学士投分最挚，中年被放，过世亦同。弢庵有《泛月入山，道得苏庵江南寄诗。竹坡，苏庵座主也。感赋因寄》云：“诗筒把向江天读，拍拍春潮月满船。夜梦欲因度云海，前游可惜欠风泉。别来痛逝知君共，他日论文识子偏。缄泪寄将频北望，解装一为酹新阡。”又《鼓山觅竹坡题句不得，怆然以赋》云：“小别悲同永诀看，当年闻语泪先潜。国门一出成今日，泉路相思到此山。月魄在天终不死，涧流赴海料无还。飘零遣墨神犹攫，剔遍荒苔夕照间。”绳庵亦有《挽竹坡前辈》四律云：“贞元朝士感，零落几人存。念昔苍龙种，频开白兽尊。十年天倚伏，万派水清浑。独夜忧时泪，非同哭寝门。”“使车私买婢，少戆莫交讥，北里聊，南山遂拂衣。先几能脱祸，晚节自知非。社稷忠谋固，桑中罪亦微。”“谁信疏慵性，廷争论不挠。更生汉支属，正则楚《离骚》。披沥诚肝胆，吹求忍垢毛。余恩帷盖绝，回首九重高。”“到耳悲邻笛，怆怀寄东刍。窃名惭李杜，隙末陋萧朱。心事残经笥，风流旧酒炉。遗文犹易集，何计恤遗孤。”第二首指纳江山船妓事。第三首谓竹坡逝世，中朝恤典不及也。第四首“隙末”句，似有隐讽。又《酬竹坡》句云：“呜呼交道薄，对面九疑深。嘤嘤悦同响，忽焉《谷风》吟。”玩其词意，固指同时侪辈言之，显晦殊途，或宜有此，读者亦可想像矣。

四八二、广雅与竹坡、绳庵及弢庵先生，当日在朝，謇謇励风节，并有文字道义之契，世目之为元佑诸贤。广雅首除晋抚，旋擢兼圻，遭遇之隆，一时所独。竹坡有《陶然亭送香涛如粤幼樵如闽》诗云：“友朋久聚处，淡泊如常情。偶然当离别，百感从此生。人生各有事，安得同止行。各了百年身，甘苦难均平。古今几贤豪，畴弗有友朋。离别亦习见，别泪例一零。今日天气佳，有酒且共倾。勿作祖帐观，联辔游江亭。俯视大地涧，仰观高天青。余生尚几何，愿醉不愿醒。”

四八三、绳庵有《送孝达前辈巡抚山西》诗云：“公昔朝阳应鸣凤，居庐初解承明从。三载重来践后尘，太原又引双行鞋。海内徒将谷拟坡，朝端惜未王随贡。（公陛辞日，余再直起居）。亦知河东吾股肱，秦汉以来常委重。形势风云今昔殊，所忧不在楼烦众。自从重译失羁縻，绝党殊邻争凿空。六里商于类楚秦，孤注澶渊定辽宋。如公建策动远夷，便合经纶归错综。天子傥将试以事，暂借斯才为晋用。我闻三晋岁氵存饥，毒卉盈郊禾不种。孳萌元气在清静，烹鲜勿扰言堪讽。孤立须防罗者多，政成早致舆人诵。大厦高寒仗异材，终待公归作时栋。即今圣听方开张，思心宽容戒区霜。二三君子颇论事，口说指图常切中。纵幸披鳞不逢怒，其奈炙肤未觉痛。吁嗟一阳战群阴，譬以涓流疏积壅。我收涕泪仍螭头，九尺虚糜大官俸。世人欲杀公独怜，脱略辈行相伯仲。人事聚散理所恒，太息罢顽更谁磐。残年惜别还斯须，夜夜高斋倾腊瓮。沱策马冰初坚，太行迎春云不冻。知公中路意踟蹰，恋恩时绕觚棱萝。”诗中“孤立须防罗者多”一语，读者每增气类之感，而当日士气消长，亦可藉见。绳庵谪居塞上，又有《谢孝达前辈致海南香雷州葛》二绝云，“一穗轻烟雨后山，妄心尘梦已全删。蔚宗多事成《香传》，便薄膏昏甲俗间。”“惊雷飞雹起无端，五月披裘怯夜阑。独有故人知傲骨，葛衣能敌九边寒。”然自是集中即无训答之作。广雅假节两江，绳庵方居白下，音问偶通，过从绝迹，最后一晤，痛谈尽日，欷献往事，殊难为怀，而绳庵旋即不起矣。故广雅《过张绳庵宅》云：“北望乡关海气昏，大招何日入修门。殡宫春尽棠梨谢，华屋山邱总泪痕。”（时殁已一年尚未归葬。）“箧中百疏吐虹霓，泛宅元真世外嬉。劫后何曾销水火，人间不信有平陂。”“凭谁江国伴潜夫，对舞髯龙入画图。怜汝支离经六代，此心应为主人枯。”（宅有六朝栝两株。）“廿年奇气伏菰芦，虎豹当关气势粗。知有卫公精爽在，可能示梦儆令孤。”第四首“当关”云云，盖泛指同时执政旨趣各异者言。篑斋庚午损馆，已在虞山被放出都之后，石遗《诗话》以为隐刺松惮，似非事实。此余闻之弢老者，必可信也。广雅又有《焦山观竹坡侍郎留带》诗云：“玉局开先继石淙，竹坡游戏作雷同。大廷今日求忠谏，魏笏终当纳禁中。”“同姓怀忠楚屈原，湘潭摇落冷兰荪。诗魂长忆江南路，老卧修门是主恩。”“故人宿草已三秋，江汉孤臣亦白头。我有倾河注海泪，顽山无语送寒流。”迄后入都拜竹坡墓，拜伯符翰林墓，均有诗。竹坡官京朝有直声，食贫励节，为人所难，故广雅诗云：“子政忠言日月光，清贫独少作金方。市楼一瑾良乡酒，那得鱼头共此觞。”自注：“君贫甚，官侍郎时，余尝凌晨访之，惟新熟良乡酒一罂，与余对饮，更无鲑菜，咸荠一揲而已。”“鱼头”用鲁宗道事，以咸荠款客，以良乡酒入诗，固见前辈交期，亦一旧京佳话也。

四八四、绳庵学士，诗学大苏，闳壮忠恻，奄有众长，遭逢亦复相类，弢庵先生序之綦详。君生平常取诸家苏诗注本，有所纠正。辛亥之乱，鸥园藏书被劫，稿毁于兵，现只《涧于集》四卷印行。余最爱其《晚春》诗“惜花生佛意，听雨养诗心”之句，以比梁节庵之“闻雁知兵气，看花长道心”一联，可谓异曲同工。君再娶为李夫人，吾乡文忠公之幼女，雅嗜兰亭，藏颇富。曾自题二绝，君依韵和之，其一云：“醉后同将退笔拈，较量肥瘦自分签。粉侯未用矜杨镇，但蓄神龙第一奁。”则夫人之工书能诗，亦可想见。当时虞山柄国，朝士每集矢合肥，绳庵晚为赘胥，物议亦有致疑者。以余所闻，合肥与张氏世好綦笃，绳庵以故人子，夙荷器重，谪居察罕，存问尤殷。其赐环台费数千金，均合肥所奇。且集中自述，亦有“先君子与合肥师为患难交三十余年，申以婚姻古义也”之语。君《释戍将归，寄谢合肥相国》诗云：“捐弃明时分所甘，无家何处着茅庵。便凭黄阁筹生计，愿寄沧洲得纵探。冰积峨峨几止北，鸢飞贴贴罢征南。负刍越石嗟枯槁，门下虚类解左黪。”又《新居落成，赋谢合肥公》云：“雅意分明君子馆，旁人错认起来楼。”顾尚以是致谤，数奇如此，亦可慨矣。

四八五、绳庵又爱《兰斋即事赠内》诗云：“结构林居又一年，援驯鹤倦为情牵。书堆高过三间屋，花事忙于二顷田。露果钉盘酲宿酒，风兰留墨促新篇。闲云直是山深处，谁分清笳戟卫前。”时君寓居沽上，故有“闲云”之语。君与吾乡张锼楼京卿亦极契，其《谢弢楼赠肃毅刀》诗云：“孙吴密钥郁胸中，酷爱张侯有舅风。回首戟门参语夜，酒阑横膝论英雄。”弢楼，文忠之甥。肃毅刀，德国格鲁森厂所制，乃弢楼奉令监制者。

四八六、绳庵于同时辈流中，与弢庵先生投分尤挚，有《次答伯潜见怀》句云：“举国幸存漆地，平生兄事属袁丝。”如此倾倒，恐生平无第二人也。弢老原诗云：“十载街西形影随，五年南北尺书迟。梦中相见犹疑瘦，别后何时亦有髭，机尽狎鸥原自适，声销卖药渐无知。江心忆拜张都象，热泪如潮雨万丝。”绳庵再叠奉答，亦有“万事对君时敛手，百年输我早生髭”之句。绳庵晚居白门，弢老曾一度到沪晤谭，自是遂不复见。当日有诗留别云：“却将谈笑洗苍凉，三夜分明梦一场。记取吴松灯里别，不须寒雨忆洪塘。”末句仍及甲中江心话别事。绳庵诗所谓“海鸥浩荡性初驯，同是天涯放逐臣”者，亦当时作。绳庵以癸卯卒，弢老有《入江哭篑斋诗》云：“雨声盖海更连江，进作辛酸泪满腔。一酹至言从此绝，九幽孤愤孰能降。少须地下龙终台，孑立人间鸟不双。徙倚虚楼最肠断，年时期与倒春缸。”“九幽孤愤”一语，足以状其生平。余尝见绳庵与王云舫（文绵）札中云：“弟乃天卜至苦之人，不但人厄，亦复天穷，有知识以来，无往非苦境。”乃知其孤愤独深。塞上归来，栖迟津海，抚时感事，见于咏歌。《沧浪》云：“沧浪己分老烟蓑，齿冷亲雠共一波。莽莽四夷中策误，茫茫九牧后生多。津涯弥望无舟楫，羽翼将成有网罗。此日野居闲猎饮，更烦醉尉怒谁何。”《偶然》云：“偶然放意列弦壶，歌罢安知菀与枯。渐少敬容残客对，误将德祖小儿呼。赋家谁更陈《豪士》，经术从来属大儒。欲举冥冥毛羽弱，莫嫌腐鼠吓鹧雏。”皆有激而言。弢老既悲其遇，尤惜其才，故《过驯鸥园留别仲昭》诗云：“及身不相就，失君还自来。轩窗积尘土，一一为我开。撑胸郁梁栋，吐地成楼台。委蜕等一寄，遑知华屋哀。牡丹正向阑，红白香作堆。留慰迟暮眼，识君殷勤栽。欲行见遗容，悄然重徘徊。交期安足道，悼此旷世才。”虽述私交，亦徵公论。

四八七、弢老有《送广雅抚晋》诗云：“朔风猎霜林，绳直城西道。去岁饯黄公，（漱兰丈）。今晨送张老。帝心重岳牧，飞黄出内早。扌求时亦已亟，报国未为早。太行扼右辅，斥塞列城堡。矧伊灾余，疲待公保。儆贪讽《硕鼠》，敦俗诵《山栲》。殆将试吏事，岂为积资考。深恩恋觚棱，余泪别亲好。苍茫万千感，一一上离抱。频年托韦弦，斗室展泛扫。忧虞天心醉，歌哭俗眼娼。所期合英贤，补衮翊皇造。经术公最深，万言气雄颢。远夷求识面，重译购疏稿。夜阑论边事，对烛首蓬葆。每忆风雪中，交章吁青巢。浊浪绵神区，浮云郁层吴。更生副容台，（竹坡新除礼右）。掌故恣讨。过从六丈已。（篑齐）。道义互灌澡。不畏萧艾滋，但愁乏香草。公行见王郎，（可庄）。一尊乐泮藻。勖哉岁寒心，不雕以为宝。”诗中古义相规，不仅寻常录别。而“不畏萧艾滋，但愁乏香草”一联，在言路方开之日，隐有气类渐孤之感，言外之旨尤可玩味。弢老旋于督学江西任内，被命会办南洋军事，未几奉讳里居。中间仕隐异辙，与广雅踪迹寝疏，垂老还京，过从较密。有《湖楼酒坐，呈孝达相国》诗，中有“不期垂白共深尊”及“弹冠一出惭微尚”之语。又寓斋杂述之一云：“海荷开且阑，张叟病未已。一尊岂或尼，坐见凉风起。颇间休暇中，诗卷自料理。《恩旧》搜遗文，无人会微旨。宣南盛气类，往者逝如水。卅载终合并，与公俱老矣。楼台故无地，错拟集贤里。但愿长庆酬，香山窃自比。”盖默窥广雅灰心朝局，隐有祈死之意。其编《思旧集》，亦其见端。张筱帆于“微旨”句尚有所未解，未几而广雅果不起，乃爽然。以上微弢老自述，他人殊难作郑笺也。又《十刹海酒楼望白莲》云：“凭阑又过观莲节，隔着红莲见白莲。欲起种莲人一问，明年花可似今年。”亦为迫怀广雅而作。

四八八、广雅集中，有《江行望庐山》诗，自注：“先约陈伯潜同游，陈不到，游亦辍。”诗中句云：“寻幽有约近十年，疗饥须酌康王泉。学道未成游未遂，谁令忽遽妨萧闲。思得素心共山水，海客狎鸥呼不起。山林聚会尚阻格，世事难为可知矣。”于弢老未到，深致怅惜。按是岁癸卯春正，绳庵逝世，弢老于二月躬至秣陵吊之，广雅适将还鄂，故约同游。弢老《留宿子涵寓斋》诗云：“伤时痛逝老尚书，闻说聪强渐不如。别十七年千万绪，怕从公语且归欤。”自注：“孝达新行，闻方游匡山”云云。实则广雅此愿，迄未果也。余颇讶两公投分之深，重以廿年之别，何以咫尺良觌，交臂失之，疑此中必有曲折。闻弢老曾语所亲：“赴离既为吊友，于义不能兼及游事，若甫痛黄炉，遽陪谢屐，将无以对地下之亡友。”其间难言之隐，有非广雅所能共喻者。弢老虽世胄早达，风为一时重，顾介立不苟，夙耻声闻。时值朝局渐非，弥以靖共自矢。故广雅使蜀归来，招邀侪辈，流连文酒，殆无虚日，弢老恒多未与，广雅亦勿强也。此外论列朝事，亦时有异同，天下多其介节。高阳当国，士论所归。绳庵、广雅，复以同乡雅故，过此甚数，顾弢老经年不轻投谒，迄于去国，仅及二面。微弢老自述，则外间或不及知，于以见知人论世之难矣。高阳于弢老深致爱护，情见乎词，故弢老气类之感独切。其《辛亥为何润夫题祁文恪诗卷》，有“年家耆旧系人肠，最有高阳与寿阳”之句。寿阳谓祁子禾世长，文端子也。

四八九、秦淮河游事销歇，前已述之，余因此益念曾文正之闳识。先是金陵初复，秦淮无游船。文正以废舟二，命工改造，编竹为篷，饰以画阑，任载游人，于是秦淮复有箫鼓管弦之声。文正三督江南，尝与幕僚泛舟其间，并令于清溪九曲，彳扁栽杨柳，藉资点缀。龚蔗轩《感事诗》云：“杨柳新栽绿作阴，相公曾此画船临。闲情不是耽丝竹，一片苍生同乐心。”盖咏此也。昔范文正守杭州，大开筵宴，纵西湖歌吹，一时推为救荒之善政，与文正此举，先后同符。老成谋国，固有深心。乃文正逝世，继之者弗悟其意，遂令禁止。六代江山，一时寂寞，舟人数百，焚香哭于丞相祠堂。故长洲朱孔彰（仲我）诗云：“改得长龙作画桡，秦淮未禁弄笙箫。当时曾见舟人哭，一夕凉风咽暮潮。”“长龙”，文正所作战舰旧名也。余尝谓大乱之后，首在与民苏息，尤应并用经权。有时即疑谤所集，亦所不顾。要惟以行其心之所安，期于民之有益而已。方文正之初督两江也，藩司为李雨亭（宗羲），江甯府知府为涂朗轩（宗赢），皆世所称有守者。一日以秦淮妓船渐多，思逐之。因偕谒文正曰：“日来河下甚热闹，公闻之乎？”文正知其意，徐答曰：“信热闹邪？不热闹大不好，热闸大好。君等第遣人弹压，无致滋事可矣。”二公乃默然而退。李涂后皆至开府，并以理学名臣见称。然论者于文正此举固毫无间言，且相与传为佳话，其故亦可深思矣。

四九○、《旧唐书》以李白为山东人，载籍沿讹久矣。太白为蜀人，见于刘全白《志铭》、曾南丰《集序》、魏杨逐“故宅祠记”。及《自叙书》，更仆难数，姑不具论。其见于白集者，已足证明。《杜鹃花诗》云：“蜀冈曾闻子规鸟，宣城还见杜鹃花。一叫一回肠一断，三春三月忆三巴。”此太白寓宣城忆西蜀故乡之作也。《渡荆门诗》云“仍连故乡水，万里送行舟。”《送人之罗浮》云：“尔去之罗浮，余还憩峨眉。”又《淮南卧病怀寄蜀中赵徵君蕤》诗云：“国门遥天外，乡路远山隔。朝忆相如台，夜梦子云宅。”皆寓怀乡之意。赵蕤，梓州人，字云卿，精于数学。苏《荐西蜀人才疏》云：“赵蕤数术，李白文章。”宋人注李诗遗其事，殆未深考耳。

四九一、工部诗“近来海内为长句，汝与东山李白好，”坊本或妄改作山东李白，《大明一统志》遂以李白入山东人物类，而引杜诗为证，尤为误解。按乐史《序李白集》云：“白客游天下，以声伎自随，效谢安石风流，自号东山，时人遂以东山李白称之。”工部诗句，正因其自号而称之耳。流俗不知妄改，毫厘千里，辗转沿讹。《升庵诗话》已力辨之，余最服其精确。今川西彰明尚有青莲场，即太白悬弧故里，争墩聚讼者，其可以已乎。

四九二、咸同中兴诸老，如左文襄、李文忠均不以诗名。文忠诗前已录入，文襄诗流传更少。然军中诸作，如扶风豪土，气韵沉雄，亦见本色。《壬戌九日军次龙邱作》诗云：“万山秋气赴重阳，破屋颓垣辟战场。尘劫难消三户憾，高歌聊发少年狂。五更画角声催晓，一夜西风鬓欲霜。笑语黄花吾负汝，荒畦数朵为谁忙。”《崇安道中和同征诸子用原韵》云：“直从瓯海指黄河，万里行程枕席过。道出中原宸极近，胆寒西贼楚声多。尖叉辟韵看题壁，竞病联吟更荷戈。回首四年泥爪迹，明当出峤意如何。”文襄晚年，每与客谈，辄掀髯抵掌，盛称西陲功绩，论者以为盛德之累，实则拓土之功，良不可没。秦陇道上，柳阴载路，直抵新疆，皆公治军时所植，世人名曰左柳。杨石泉（昌）诗云：“上相筹边未肯还，湖湘子弟遍天山。新栽杨柳三千里，引得春风度玉关。”盖纪实也。

四九三、文襄有《二十九岁自题小像》诗云：“犹作儿童句读师，生平至此乍堪思。学之为利我何有，壮不如人他可知。蚕已过眠应作茧，鹊虽绕树未依枝。回头廿九年间事，零落而今又一时。”其时文襄方授徒里居，意气颓然，初无远志；后来名位俱隆，又岂始愿所及料哉。相传文襄为醴陵书院山长，适安化陶文毅公澍由江督乞假修墓还湘，文襄为邑令书联行台云：“春殿语从容，万里家山，印心石在；大江流日夜，八州子弟，翘首公归。”文毅见之惊异，既知出文襄笔，遂与相见，叹曰：“子他日必为国柱石。”竟折辈行联姻，且托以子。文毅逝世，家计悉赖文襄主持。其幼子幌，文襄婿也，岁奉三百金。迄后文襄出入将相，岁寄家用仍如此数，语诸子曰：“吾昔受人重寄，岁入止此，今汝辈安坐享之，何厚乎。”世皆服其清德。

四九四、吾皖歙县代有达人，而曹氏一门尤称鼎盛。友人曹靖陶（熙宇），刻意风雅，积岁闻声。君为俪笙相国之文孙，以余方辑诗话，綦重皖雅，特以先德诸贤遗诗奇示，述祖诵芬，可以风世，不独有裨乡献也。曹氏本歙中望族，震亭先生名学诗，号以南，乾隆戊辰进士，为沈归愚尚书弟子。与袁随园善，《随园诗话》尝称其与史悟冈太史诗皆冷气袭人。《子不语》有汉江冤狱一则，即纪公事也。著有《香雪诗文钞》，各四十卷。洪杨变后，散失无存，录其仅见者。《桃花涧》云：“满身松影月光寒，选石题诗墨未乾。涧水泠泠无客到，夜深留与鬼神看。”《寄砥中弟》云：“别梦红桥碧水曛，归来杯酒细论文。樱桃花落人初合，杨柳烟消客又分。侠骨几回寻季主，深心犹记卜灵氛。箧中无数凄凉曲，尽向秋空化素云。”砥中先生名坦，乾隆己卯科经魁，卒巳恩科进士，掌浙江道监察御史。诗集无存，有《和震亭兄芍田青向楼蛮字韵》云：“碧水红桥第几湾，有人吟过落花间。斜阳欲尽树连树，淡霭都消山又山。扑蝶风光宜纵酒，ㄢ鸢事业笑征蛮。白云有约归须早，万绿阴中钓艇还。”其并时兄弟行中诗名最著者，要推文敏公文埴，公字荠原，一字竹虚，沈归愚弟子，亦尝从震亭公问诗。《闻雁》云：“短衣连骑南行客，旧侣分行北去鸿。等是归程两无羡，天涯何处不春风。”《乙卯小春寄宿长春庵》云：“只图构峰腰，林木复蓊郁。山麓行役人，不见栖惮室。我从识岩公，披图见奇笔。始知尘界中，有此灵境出。幽赏固所怀，清缘未敢必。今朝取道来，岂肯交臂失。穿磴层云深，借榻寒翠密。既息鞍马劳，亦适性情逸。”其二云：“凭高辟广场，灵境天所造，不探幽处幽，但识巧山巧。四面峰，对此独娟好，千章树阴阴，环之更清皎。敞殿云以栖，精庐人弗扰。窥户月得先，挂檐星觉小。何必远人境，自然出尘表。万籁就寂时，惟闻数声鸟。”又《雨村诗话》载文敏题其先北路公《滋兰图》云：“草木由天生，栽培借人事。譬诸彼小民，抚字赖循吏。先生居官始，即具此良意。种花写种兰，披图识深义。兰心不染尘，言寓洁清志。兰馥可为佩，用恰冲和气。春风次第吹，甘露霏微凑。仍以民歌之，比德君子贵。天亦鉴其心，兰阶起嘉瑞。”当亦集外之作。文敏工书，与彭冢宰芸楣（元瑞）、沈少宰云椒（初）、金阁学听涛（士松），入直内廷，缮写泥金佛经，世所传经生四人也。惜其集则久佚矣。
四九五、余居东日，石遗和拙诗刊之沪报，剪以见示者即刘放园也。气类之感，在远弥敦。余答君二绝，其一云：“徐家铉楷皆奇士，数到高才属使君。一曲吴淞清浅水，何年访戴共论文。”君家崧生志楷昆季，皆余老友，故第一句及之。其一首则原稿已佚，但记得曾以后邨拟君。海藏于闽诗人中首推后村，诗人之有福泽者，亦莫后村若也。十稔以来，君楼迟海上，春秋佳日，每作清游，缓蘅时饷游什，多清新可诵者。《焦山宿松寮阁次颍生韵》云：“胜流眼底已晨星，词客山中合有灵。小阁坐看千橄去，荒庵来共一灯青。名缣万本归书藏，劫火多年冷佛经。夜静喜君吟兴发，蛟笼槛外傥潜听。”《西湖寄怀镶蘅》云：“孤山亦有旧行宫，持较汤山便不同。竹自娟娟泉自好，独无松柏泣秋风。”壤蘅亦累为余述与君同游之乐，谓春明吟侣中无第二人也。君诗恒珍秘不示人，余索君诗久不得，偶从友人处无意中得二律。《十月十五夜对月》云：“独坐幽斋思百端，月华如水浸窗寒。一轮月满人何在，前度圆时宴正欢。天意几曾怜寂寞，人间难得是团圆。与君今夕同无睡，隔着层城各自看。”又《往事》云：“近来相对辄忘言，苦忆当年笑语温。明月楼窗新插路，斜阳艇子半淞园。晨昏谈艺常心许，骨肉论交总感恩。往事追思果何益，只如春梦了无痕。”前一首作于北都，后一首则作于海上者。君久耽禅悦，安有绮语！《南华》寓言，如是如是，亦不必强索本事矣。穰蘅于汤山游事最勤，诗亦较多。《抱湖轩春望》云：“碧瓦朱阑入望遥，九华一角认前朝。春风不到裙腰草，只有柔波似六桥。”风神似《蚕尾集》中作，放园和之云：“颓垣缭绕水迢遥，古柏萧森阅几朝。绝似江南好风景，绿波如镜影双桥。”

四九六、辛壬而后，放园僦居春申，纕蘅时有寄怀之作。《甲子汤山独往赋寄》云：“晓湖更比夜湖清，打桨柔波迥绝尘。出水荷珠才受日，连山竹露欲沾人。前游尚有闲鸥识，近意甯求尺蠖伸。海上刘樊无恙否，相思那不寄双鳞。”《乙丑喜放园同年至京，即用棕龄韵奉柬》云：“索居无计遣忧端，失喜逢君强自宽。毛羽只应吾辈惜，烟波谁念旧盟寒。花时客里瞢腾过，弈事闲中次第看。英气刘郎知未减，肯因感事罢迫欢。”《戊辰上巳前三日，汤山道中寄怀放园海上》云：“水如鸭绿柳鹅黄，风景依稀似稻乡。梦里吴船忘不得，欲将此地比山塘。”又“岁岁花时黯战尘，（述木书语）。刘侯此语最酸辛。太行山色犹无恙，留待玄都再到人。”放圆乙丑后五年不到旧京，花时来游之约，未知何日能践也。

四九七、放园与济武、宗孟投分最深，两君皆余老友，其诗已先后入《诗话》。兹又由放园录寄济武数首，故人片羽，得之烬余，喜可知也。《乙卯国耻日独游枣花寺，书青松红杏图卷子后》云：“乌头马角恨茫茫，劫后惮心一炷香。三百年来枣花寺，枣花开落又兴亡。”“佛前遗墨已成尘，红杏青松各自春。来向空王乞香火，西台痛哭更何人。”“西台”句与放翁之“不望夷吾出江左，新亭对泣亦无人”同一孤愤。又《追悼亡室夏夫人续成五首》云：“故庐重过苦依依，为报征鸿已倦飞。生死恩情吾与汝，苍茫天道是耶非。伤心夜月秋坟冷，回首家山夕照微。未必神仙无国界，重关亲护旅魂归。”“旧时手迹遍寻看，知是无聊强自宽。蝶影模糊春梦了，牛衣的历泪痕斑。将雏望冷归巢燕，失侣声喑对镜鸾。到底是谁留孽债，飞章欲叩帝阍难。”“愿作出头化石人，石人容易化为尘。有时颠倒成痴想，无地安排是此身。不信鹃魂忘故垒，乞还鸳牒向何神。情天苦过辈泥狱，翻祝卿卿莫转轮。”“戏言都到眼前来，往事思量总可哀。一部史从何说起，此生心与汝同灰。昙花散尽天真老，情种知无地可埋。我佛傥能超万劫，不辞日诵万千回。”“此恨绵绵不可忘，达观无计学蒙庄。惜春惨澹风吹絮。隔世亲看海有桑。天女散花空色相，神山求药本荒唐。魂兮归些无言说，毕竟多情是故乡。”五诗放圆见告，乃济武渡美后所作。未几而有坎拿大之变，诗特凄苦，若为之谶。纕蘅挽济武联云：“湘累孤愤，漆室哀吟，萧寺溯游踪，花前曾溅伤时泪；王粲登楼，兰成去国，蓬山怀故剑，海外争传感逝诗。”盖纪实也。

四九八、广雅佚诗，余已迭入诗话。兹又得长占一首，于字学音学均有阐发，又不仅有裨旧京文献已喜。题为《同治十年仲冬消寒第三集，岘樵前辈扮东老屋，时前辈方钩校韵学，因属木夫作此图。居无几何，遂闻备兵巩秦阶之命。明年仲春图成，乃使南皮张之洞题诗上方，为作长歌纪之》云：“琉璃厂东大宅有朱藤，新城诗老渔洋居。献纪文达直西苑，乃以槐西名其所著书。嘉道儒宗阮太傅，生晚未见见此宣南庐。主人几易乃归洪洞董，庭十何有历历种白榆。春荚可食夏荫可休息，如此嘉树岂待韩宣誉？当年太傅婆娑在其下，蒐讨金石图籍为嬉娱。坐中宾客尽魁彦，朱钱吴刘桂武臧翁瞿。太傅还山此树亦憔悴，幸不斩艾同薪樗。屋好今日主亦好，掣尔而纤白晰微髭须。发荚堆书齐斗拱，哦诗树下咳唾风生珠。十年禁近出乘障，庭柯欲别烦踌躇。重来十月复西去，惜此膏流节断空心枯。自言结习岂容一日废，展卷烂烂铅黄朱。二百六部经手勘，陈广毛增心苦为刊除。良夜清尊展文燕，问奇树义相距梳。我朝字学音学称绝诣，经钩挝子排陈吴。（季立，才老）。顾江戴段皆卓绝，要眇不免稍纷孥。《平水》并部乃为休文诟，‘江”左’合音翻病紫阳疏。人口具有宫商鲸徵羽，欲削‘歌“麻’两部得非诬。形有‘孳“乳’声岂有先后，胡取《华严》字母张浮屠。但当古今画畦界，安用陉脚齐鹤凫。开皇八贤偶夜集，左陆右薛参刘卢。酒阑把笔论韵事，束缚学子谁能腧。魏渊有言我辈定则定，安知发蒙解惑非吾徒。绣衣官贵例丰泽，君坐好学形容癯。陇首云飞王事急，那得仰屋笺虫鱼。此屋曾阅词人数百辈，可惜千金碑版归屠沽。（阮太傅《泰华》双碑，后没于质库）。宋玉故宅傥非来庾信，风流文藻今日成荒芜。后之视今亦犹今视昔，爱人思树看取陈生图。”按：岘樵名文涣，晋之洪洞人，以翰林为讲官，与广雅交期最笃。广雅有（花之寺看海棠，坐中同年董兵备将有秦州之行）一首，即为岘樵作者。自注：“董先为甘凉道，以忧归服阕，授巩秦陪道，意颇郁郁。”又有《题董岘樵玉泉院听泉图》，自注：“画一石谷，中嵌陈搏睡象。”两首今均见《广雅堂诗集》，独《题校韵图》一首，竟尔失载，亦可异也。

四九九、岘樵诗不多见，其《金陵收复志喜一百韵》，信为有关掌故之作。君尤工五律，《柬张孝达同年将约登高》云：“把卷成吾嫩，兼旬与俗违。秋能增客病，梦不替家归。风雨黄花怨，亲交落叶稀。因君寻一醉，犹可准寒衣。”《病起柬孙莱山同年》云：“卧病犹如昨，春归已隔旬。竹疏通月色，草长隐花身，客梦难终夜，书声不厌邻。竭来稀把酒，非只为清贫。”以诗格论，在晋人何士、张石洲之上。

五○○、衡阳彭刚直公雪琴诗，有《纪梦》一律云：“明远台曾幼读书，十年相别入华胥。绿杨烟锁苍松古，红杏风欹翠竹疏。（梦中见台前古松与门前红杏、翠竹，以及沿堤绿柳皆如旧。）花落乌啼春去后，窗开帘卷扌卷客来初。欣逢旧雨殷勤甚，慰问慈亲似昔无。”寄怀吾乡蔡璞斋先生梁孟作也。梁圆在吾邑东北乡，旧有巡检治此。刚直生五岁，即随宦尊公巡检任所。其时璞斋先生以诸生教授里中，刚直相从问学，官舍距先生宅仅一衣带水。刚直课余，辄往来其间，饮食教诲，情同家人，如是者逾十稔。迨道光壬辰，尊翁奔母丧返湘，刚直遂去梁园。粤乱方殷，书问久绝。未几刚直起书生提舰队，转战至赣皖之交，追念先生，间关遣急卒持书币慰问。函长千八百余言，沥述儿时问字情味，字字从肝鬲中出，并及其童年曾与周旋之人，风义之笃，近世所罕。璞齐先生答书告无恙，刚直乃遣使迓先生挈眷至吴城，适馆授餐，敬礼倍昔。其诸子亦由刚直提植，并能有声。至今故乡人士，啧啧称述，播为美谈。先生诗不多作，其《次韵答刚直纪梦》诗“戎马匆匆远寄书，六千君子链民胥。戈矛森立尘头合，舸舰争飞浪影疏。翘企南天传檄处，犹思淮北执经初。朵云一片留珍惜，未识江东借寇无。”蔡与余家为世姻，先生之季子炳之丈仁麟，与先君子交契；其嗣孟翔，又尝从先君子游。余于儿时即习闻先君子述此事。至刚直遗札，因乱散失。孟翔于厂肆得之，故物重还，清门永宝，亦一段佳话也。

五○一、祥符周畇叔都转星誉，一字叔云，有《沤堂剩稿》，存诗不多，余最喜其《春日西湖即席》云：“百重烟翠镜中涵，白塔红亭面面环。十里松声全在水，一湖花气欲浮山。鹅儿酒幔春星外，燕子茶樯细雨闲。{艹专}熟饧香好天气，清游肯放画船闲。”“十里”一联，可作楹帖。畇叔最工为词，以词入诗，时多丽句。平生受知于曾文正公。道光庚戌朝考以“山虚水深”命题，文正公击赏畇叔二句云：“鹤舞空崖月，龙吟大海潮。”以为此真诗人之作，拔置第一。归语庞省三。庞时在文正公邸中教授，与畇叔为同年，遂以走告。及揭晓，都下轰传，播为佳话。专制时代，人材争趋科举，试帖虽为小道，而能者吐属固自不同。曲园之“花落春仍在”句，亦朝考试帖中语，题为“淡云疏雨落花天”。当时大为文正激赏，以为意与“将飞更作回风舞，已落犹存半面妆”相似。曲园遂以“春在”名其堂。后先辉映，增重艺林。而文正藻鉴之精，于校士时亦可见矣。畇叔有弟为季贶，名星诒，官福建建甯府知府，著《窳櫎诗质》。所为五言律，与吾乡桐城萧敬孚先生唱酬最数。《寄敬孝沪渎》云：“佣书供养母，客里自安贫。掌录徵遗献，豪谭见本真。森森高行少，切切旅情亲。修谒容疏简，耐知懒诣人。”“晤言逢客次，若便依依。长日贪高对，随时候款扉。冲泥犹我过，看景恐君归。枉访座常满，会心交独稀。”“海上函来数，殷勤苦念余。半年尝卧病，一答未裁书。落叶纷秋郭，余生困索居。感时怀结轿，准欲就君纡。”《喜敬孚自沪上来访》云：“百年能几聚，每见各惊衰。越酒秋初熟，吴船午乍来。缠绵隔岁话，造次一尊开。相对都忘睡，晨鸡厌数催。”又《赠诗》断句云：“确尔安儒素，东南只数人。”推服甚至，想见交期。季贶于诗词外，尤工校譬略录之学，其外孙为如皋冒疚齐（广生），刊周五先生集，尤为海内流传。吾乡吴挚甫京卿丈，乙丑贡举，出畇叔门下，受知最深。季贶晚以蚊船亏累旧案，羁系在闽，年垂七十，孑然一身。京乡丈为驰书闽中当事李勉林廉访，季士周方伯，呼吁甚力，举世多其风义。先是，畇叔都转以翰林家居越中，首倡益社，一时如李莼客（慈铭）、陈珊士（寿棋）、孙莲士（廷璋）、王子子（星诚），皆隶社籍。莼客名模，平子名章，因畇叔名星譬，于是莼客更名星谟，平子更名星诚，季贶名星诒，益以周五先生涑人名星譬，一时遂有“五星”之目。畇叔实执牛耳。平子有《丙辰人日同人雪宴芝村寓园，送周叔子星誉入都》诗云：“江村十里风雪昏，春船灯火催送人。敝裘上座半酒客，各有万感丛一身。越山苍苍郁清气，前辈风林久凋敝。妪堂主人真好事，独以淳文洗寒鄙。曲江一醉宫花新，翻然归卧南湖春。著书自足娱老母，乞米不肯闹比邻，素筝浊酒选佳胜，睥睨名流足豪横。同时孙李亦诗杰，折轴汗驹不能骋。侧身頫瞰横流高，洪钟所应无聋謷。抗怀已觉古人少，入俗未免群儿逃。何况烽烟迫饥冻，极目关河托哀讽。苍生会侍斯人苏，文章岂直名山重。嗟余落拓轻故乡，行且短剑走大梁。君今幸假尺寸柄，正与天骥资腾骧。愿君功名盖当世，肘下黄金眼中事。十年种学道在兹，毋为区区昌其诗。”诗中“同时孙李”云云，自注谓退宜、越鳗也。莼客对畇叔初颇折节，因亦深赖游扬，其获交中朝贤达，闻亦得力畇叔为多。迄后不知以何事交恶，越缦《日记》于工畇叔昆季，痛诋无所不至。邓铁香疏参昀叔，闻亦莼客授草。文人相厄，一至于此，士论诧之。但沈乙庵尝谓莼客晚年，凡日记于诋周氏昆仲者，皆涂去名号，殆有悔心。君子之过，亦可共谅矣。

五○二、近年废止旧历，急于星火，奉行者变本加厉，并书春者亦禁之。樊山翁《己巳除夕》诗云：“二千余载到今天，不许人过旧历年。可得不为寒士计，秀才无分卖春联。”盖慨乎其言之矣。犹忆曩岁白门易帜后，当路揭橥禁娼，并及星相巫卜，一时怨声满道途，然屈于法令，无如何也。鹤亭有《秣陵七绝》，录其二云：“杨柳楼台化劫灰，品茶犹为监园来。残莺病燕都飞尽，不见锾船一个回。”“无家八百念孤寒，争说江湖乞食难。今日九流齐饿死，不须辛苦怨儒冠。”“饿死”句读之酸鼻。

五○三、诸城刘文清公石庵，遭际承平，敭历中外，其相业为书名所掩，且工诗而诗名亦不著。遗集由从孙燕庭方伯印行。英煦斋（和）谓为“高而不[木瓠]，华而不缛，雄而不矜，逶迤而不靡”。虽不无溢美之词，要其中正和平，语多见道，固为吾乡《笃素》、《澄怀》诸集相近，亦见一时之风气矣。煦斋出公门下，受知最深。公初见时，即诏之曰：“子他日为余作传，当云：‘以贵公子，为名翰林。书名满天下，而自问则小就不可，大成不能。年八十五不知所终。’迄嘉庆甲子岁，文清年八十五。腊月二十二日，儤直尚书房，煦斋亦在懋勤殿作书。文清呼至，告以雍正至乾隆初南斋旧事，复理所作传语，且云：“昨已属瑛梦禅镌印记，曰洞门童子，以当息壤。今为期己迫，岂展期耶？”既行复还，坐谭良久，起曰：“吾去矣，毋恋。”是月二十四晨兴，饮啖如常，至未申间坐而逝。事见煦斋所为《文清遗集》跋语中。生有自来，信非虚语。余最喜其《题画》二首云：“达人胸次阔，万景相摩荡。世缘了不侵，一室聊自养。筑屋不须多，种竹或三两。窗间听禽友，庭下拜石丈。白云从何来，亦复向何往。我心与之俱，吞吐不容强。扫地有余清，香篆变俯仰。此际兴颇佳，况有剥啄响。客本岩中居，来话羲皇上。幽梦杳难寻，茶烟袅书幌。一笑对江天，悠然脱尘鞅。”“杜老老何有，庭中有独树。岁寒松雪盛，柴门掩烟雾。墙头过浊醪，此乐凡几度。峥嵘富诗句，果腹给朝暮。已对阮生松，更有张园芋。苍然图画中，乃得浣花路。”两诗冲夷澹远，如其作书。又《舒城怀荆公作》，亦足为吾家半山张目者。诗云：“贫弱深将国脉忧，争教得柄缓持筹。诸公不激终常悔，小子何知径与谋。一县青苗民亦便，到今免役法仍优。初心本为苍生出，安石甯宜处仲侔。”自注：“李师中谓荆公似王敦，宋人记师生极谄荆公，若尔；其言何足据乎。”荆公变法，毁誉参半。文清此语，足为雪诬。至《诗序》中所谓“痛元泽之死，而以名世归之。假非其伦，几于侮圣，荆公何至于此。”又如“对明道先生出言狂易，唐突富韩两公。元泽亦何敢乃尔。夫《周秦行纪》之不出于牛奇章，《碧云騢》之不出于梅宛陵，前人已辨之矣。于荆公父子佚事，奚不可为申论之乎。”尤见论史特识。按文清自谓生平“诗第一，题跋次之，书又次之。”见《馒饥亨诗注》。何暖叟《题伊默卿兴文清合装诗卷》，有“韵语秘惜不谓足，慧力风趣书之余，艺虽兼进有偏胜，难排公论矜私誉”之句，则仍推重其书也。

五○四、湖口高碧湄（心夔），所著有《陶堂志微录》。其《城西》二首，盖为肃顺而作，却极好史料也。诗曰：“连云列戟羽林郎，苑树依然夕照仓。一狩北园盛车马，再寻东阁杳冠裳。椭兰苦污生前佩，炷麝能升死后香。赫赫爰书铸史，天门折翼梦荒唐。”“宠冠亲贤料遽衰，致身胡取亟登危。将军清静归淳酒，公子声华误绣丝。坊乐入筵天庆节，殿材营第水衡司。十年风义亏忠告，江海堙流此泪垂。”碧湄一字伯足，曾为肃顺宾客，肃顺怙势而骄，以忤西后致死，其是非姑不具论；独能倾心文土，脱略恒蹊，其才亦不可掩。即论中兴之役，其居中赞画，亦为最有关系之人。先是咸丰十年，江南大营再陷，官军悉溃，苏常相继失守。左文襄公闻而叹曰：“天下事其有转机乎？”或问其故，文襄曰：“大营将蹇兵罢，非得此洗荡，何由措手。”又问：“谁可以善其后？”胡文忠曰：“朝廷若以东南事付曾公，天下不足平也。”时物望咸属文正，独山莫子偲（友芝），方在京，与二三名流，议江督非文正不可。而其时得君者，为尚书肃顺。适碧遏馆其家，往商焉。碧湄白于肃顺，肃顺然之。翌日下直，迳至高馆，握手曰：“事成矣，何以谢保人。”盖已得俞旨矣。此一事也。文襄公在骆公幕府，以勇于任事，为怨家所控，祸几不测。同邑郭筠仙侍郎为营救于肃顺。肃顺曰：“此事已有廷奇，令查实即就地正法，必欲挽回，非有大臣特保不可。”侍郎复求之吴县潘文勤（祖荫），文勤曰：“谁能拟疏者？”侍郎即出诸袖中。既上，肃顺更为言之，事得解。费二干金，皆侍郎贷于人，而胡文忠偿之。文忠旋与文正各具疏密荐，文襄遂得大用，卒建肃清闱浙，开拓西陲之功。此又一事也。

五○五、肃顺于一时俊流，罔不接纳，而宾客中，尤以碧湄与王湘绮翁为最年少。湘绮有《丙寅人日，因仿帙见高大心夔，庚申人日见奇诗忆旧游，作示知者》长篇，其一云：“昔寻风云游上京，当前顾盼皆豪英。五侯七贵遍相识，行歌燕市心纵横。九江狂生高伯足，平生见人但张目。单衫侧帽临春风，二十红颜美如玉。行年相较一岁强，俱骋逸足驰康庄。曹刘阮陆不并世，文歌琴酒争轩昂。公车召试等一掷，未抵枭卢要先得。高车谬写夷吾书，（余试礼部，赋得高车高捆，误以为管子书事也。）大卷浓涂保和策，（高两应殿试，均以谬误置四等。）尚书（协办大学士肃顺。）赐第（在扇子湖）。花氍毹。醉翻酒盏相欢呼。盛胡（盛主事康）。俳优喧坐隅，徐郎（徐编修昌绪）。屈膝请为奴。就中龙黄较清稳，（龙编修湛霖，黄学正锡焘。）当筵未肯污茵裙。尹刘高名（尹御史耕云，刘司业熙载。）颇相怪，王门长裾事权贵。翩然黄鹤归青冥，重来已见山河改。我随亚相（协办曾侯国藩。）困祁门，君留朱邸谋东巡。清晨夷歌满都市，一炬便烬澄怀园。”其二云：“嗣皇中兴览《尧典》，手诏毕邵诛共鲧。李斯五刑不足惜，彭王藁首谁相问。当时意气论交人，顾我曾为丞相宾。俄罗酒味犹在口，几回梦哭春花新。君归湖口波浪恶，屡干相侯只萧索。同时得路俱腾骊，往日庸奴又高爵。蜀中二李（李都转榕，李粮储鸿裔）。滇二刘，（刘知府树堂，知县树义。）各怀银印踞方州。郭卿少年拥八骗，（郭巡抚嵩焘。）张蔡已觉曹郎羞。（张员外世准，蔡郎中毓春。）龙兄兄弟亦豪快，（龙知县汝霖。）尚平甘棠春蔽芾。黄许同称太史官，（黄锡彤许振两编修）。潘（潘副都祖荫）。长（都统长善）。入坐俨相对。世人见我空逡巡，如君登第亦轮屯。惟误莫（莫举人友芝）。邓（邓巡道辅纶。）守书史，散作东西南北人。前岁娱园访秋竹，招邀太守（王知府必达）同明烛。东湖夜水空如烟，相思桂树年年绿。杯酒白刃心胆粗，别君豪气未敢除。人生少年苦作健，别时白面今有须。独行昂藏久无趣，西游华山不得去。南喻五岭东渡淮，去年更折恒山树。倦游谢病从文君，移家承水学隐沦。知君一事苦相羡，新得西施能负薪。早春人日桃破尊，花下见君人日作。七年欢笑犹眼前，世上纷纷有哀乐。南方花早东风颠，忆君携手灵台前。马缨红拂绿绒席，牡丹香醉金桄船。东城西馆不复梦，（东城内厉宅有马缨，丁香杂树，试礼部时假馆也。山西会馆在海淀，贡士覆试因谭御史钟麟借焉。）圆明宫柳生荒烟。四春老瘦泣珠箔，昭阳月冷人凄涟。长堤珂辔往来路，谁信于今走狐免。沧江寂寂卧对春，与君不得伤心语。庐山云连南岳峰，名山万里精灵通。休言沈面两龙剑，犹能吐气作长虹。”肃顺赐第在扇子湖，即京西海淀。碧湄诗云：“龚惟咸丰末，游讠燕文彦薮。出门累车骑，并席持肱肘。旅食依昆明，风日美荷柳。主人古孟尝，泪感台倾后。”玩“昆明”、“荷柳”之句，其为感旧无疑，城西之作，亦即指此。诗中一则曰：“赫赫爱书铸史，天门折翼寝荒唐”，盖办其致死非罪也。一则曰：“十年风谊亏忠告，江海堙流此泪垂”，盖悔其纳牖无方也。情文悱恻，可泣可歌，生死交期，于是乎见。广雅有《送王壬秋归湘潭》诗，自注：“王为某故相客，故有中郎之感。”湘绮之笃于风义，又可与碧湄共传矣。

五○六、鹤亭《过秣陵绝句》云：“巷陌斜阳战马屯，喧喧笳鼓易黄昏。旧人零落无寻处，只剩州李审言。”审言名详，兴化明经，博通群籍，工诗文，尤擅长骈体。辛亥后课读沪上，一时耆旧，均极重其人。海藏《春阴简李审言》诗，所谓“审言与我年相若，我观其书频惊愕。清言移人味甚正，读书得间趣尤博”者也。余庚申在沪，耳君名，惜未及一见。比询南皮，知犹健存，窃为私幸。君丙辰病臂痛返江北，有《怀人》绝句若干首。兹录其六云：“海藏楼下镇徘徊，独看樱花逐梦来。并坐清言谁得似，空成相忆一停杯。”（郑太夷孝胥）。“一食清斋理鬓丝，隐囊斜倚纵谈时。麦根路畔停车客，正赋《新丰折臂》诗。”（沈子培曾植）。“灌卮填壑李临川，道服商量卖艺钱。欲避伯休名姓去，如君栖泊政堪怜。”（李枚菴瑞清）。“乱头粗服体中佳，家学能承简学斋。不作秋衾铜辇梦，探山翠藓渍青鞍。”（陈仁先曾寿）。“展禽伐国人休问，蘧瑗轻装走近关。忆著围城便呜咽，幸无文字累遗山。”（杨子勤锺羲）。“崔魏斯文接老苍，孔门用赋晚升堂。涪翁近悼邢居实，（刘朴生以呕血死）。每对西风一断肠。”（冯篙叟煦）。皆能称其身分。

五○七、陶斋开府江南，广致文士，评校金石，宾从之盛，一时无两。审言亦其座上客之一人。迨后陶斋遘蜀难，所藏亦大都散佚。审言有《见陶斋藏石记印奉感赋》云：“槐影扶疏红纸廊，冶城东畔有沧桑。摩挲石墨人空老，忆到金陵便断肠。”“脱略曾非礼数苛，上宫有女妒修蛾。濮阳金集儒书客，那得扬雄手载多。”“觥觥含宪出重阍，传命居然奉敕尊。轻薄子玄犹并世，可怜不返蜀川魂。”盖深惜之也。又有《悲埂阳》一篇云：“氵更阳好古天下希，永宁多宝足配之。西园轮直忽再出，资州饮刃真堪悲。忆昔长安盛文史，旌旗遍潘翁垒。《东观余论宣和图》，孔融尊酒平原履。此时奔走趋声价，此时人物称王霸。波斯大贾碧眼胡，倾倒公卿饱残炙。如君羼厕竹林游，入仕山王亦胜流。监税金钱搜秘册，起家龙节镇方州。方州持节无龃龉，西历咸秦东吴楚。兼权盐铁锡铜山，交会流通夸少府。毕良史与廖莹中，指挥狎客承下风。《清明河图》定窑鼎，争羡门下矜奚童。搏扶九万摇银海，珠盘五敦凝光彩。百缣密拓《沮渠碑》，埃及文求五千载。庐陵鄙阳且伏膺，何论卞宋两中丞。后生特起自天意，毕令尝水分淄渑。好官滋味崦嵫景，斥去犹能保要领。出山富贵为群奴，交胸铍剑生俄顷。泰山鸿毛有重轻，惜君此死太无名。头颅万里同谭尚，谁是田王涕泪倾。智瑶饮器伤残忍掷还模糊嗟泯泯。持首无客徇田横，归元有子求无轸。昔为人羡今人怜，纷纷过眼如云烟。精灵啼血时来往，莫便空山化杜鹃。”亦可作诗史读者。

五○八、清末吾皖创办存古学堂，沈子培、吴棣轩两提学先后招审言任都讲。辛亥八月以后，留书三箧被去刂，审言寓书皖同乡会，移问皖督，作何赔偿。吾友徐积余见其书单，因以钞本叶氏《语石》及《闺秀词钞》、汲古阁本《南北史》，补其所失，一时传为佳话。审言有长篇纪事云：“九年饱饮建业水，舒州一行老无耻。竟抛书卷付豺很，广褐零丁迹都市。往岁属儿为我求，几为皖鬼沈江流。阿父累汝汝收泪，存古本与今为雠。沈侯致我非相靳，去刂后时承故人问。金投虚牝寂无声，甑堕中途懒成愠。书丐平生天幸多，补亡赠副为摩挲。眼明宛似归穷子，招下无庸效景蹉。南陵旧是好事者，此谊公然向倾写。赠书不藉虚山携，识面曾非木庵寡，密勒路作春明坊，谁知僦宅托君旁。我居西海君东海，但觉烟雾生茫茫，横刀日馈甘嘲晒，插架骈罗如束笋。不将モ贷薄陈汤，尚迟数诣酬刘尹。故旧如君好事稀，孰云此道至今微。（范云诗：思旧昔云有，此道今已微。）青常不作生存哭，蒙叟休将别泪挥。（余与皖人书中有“毋令牧济挥己竭之病泪，清常作生存之哭”云云。”）积余南陵旧家，搜藏夙富。手校丛刻，尤多精奉。渌饮、菱圃，庶几嗣音。囊在沪上，曾观所藏，君闻余有《合肥诗徵》之辑，曾钞所见诗以奇，并与余有网罗乡献，编辑丛书之约。宿愿蹉跎，甚娩之也。

五○九、老友吴向之（廷燮），熟娴章制，博通旧间，曩者国有大政，多君视草，余心敬其人有年矣。顾君不习为韵语，偶有题识，例缀四言，渊雅近汉魏人语。近志盒以其《感台事》一律见示，在君生平，洵为仅见之作。诗曰：“田横海岛辟台阳，五百宾朋义帜张。郡议朱争弃汉，人过赤岭尚思唐。结绳刻木从新制，银镂金冠易旧装。转悔戈船虚战伐，何如遗朔奉闽王。”盖指唐徽卿在台起义时事。吾友梁任公有《游台杂诗》，其一云：“曾闻民主国，奄忽落人间。即日真如戏，呼天亦苦艰。薜萝哀楚鬼，禾黍泣殷顽。暗记留蚕纸，愁来一洗颜。”自注：“故老有以台湾民主国之钞币及邮政局券相赠者，亦为徽卿作也。”割台议定，彼邦遗老，住傺无所适，相率以诗自晦。所至有诗社，莱园社在雾峰之麓，万梅崦下，逸民林献堂所筑，最擅山水林木之胜。此外汐社、栎社、竹社、南社等，皆其最著者。亦见任公诗注。任公斯游，为辛亥春间，其时故家遗老，犹有存者。一日此辇合讠燕任公于台北之蕾芳楼。任公即席致词，已有耳属在垣，笑颦皆罪之感。曾有诗纪事云：“远游王粲漫怀归，却踏天涯访落晖。花鸟向人成脉脉，海云终古自飞飞。尊前相见难啼笑，华表归来有是非。料得隔江诸父老，不缘汉节始沾衣。”“尊前”一联，最为沈痛。

五一○、余友胡适之，囊编《章实斋年谱》，援引详博，艺林所称。书中谓实斋论学，于同时名人戴东原、汪容甫、袁子才皆有贬词，而于子才尤持深恶痛绝态度，故集中攻击袁氏之文甚多，有《题随园诗话》十二首，大半谩骂之作。如云：“江湖轻薄号斯文，前辈风规误见闻。诗佛诗仙浑标榜，难当霹雳净妖氛。”“诬枉《风》、《骚》误后生，猖狂相牢赋闲情。春风花树多蝴蝶，都是随园虫变成。”“堂堂相国仰诸城，好恶风裁流晶清。何以称‘文’又称‘正’，《随园诗话》独无名。”第三首，适之自注：“此指刘统动。”并引章氏论文《辨伪篇》，谓刘统勋官江宁时，欲以法诛袁枚，而朱筠为解脱之语为证。章诗标明文正，其为统动无疑。颅他书多以此事属之石庵。石庵名墉，统动子也。先是，石庵于乾隆己丑由编修督学江南，适值子才居白下，主坫坛，声气既广，谤议亦多。石庵风厉似乃翁，人有传将予子才以不利者，并有逐回杭州之说。子才以符未至暂留，并答其弟香亭云：“白下蹉跎二十霜，正愁无计理归装。果然逐客真吾福，如此西湖在故乡。”久之候符不至，不但免驱并通往来，属子才撰《江南谢表》奏之，逢人奖誉，乃知全属讹传。任满，石庵升江右粮道，子才送别诗云：“莽莽山万重，惟岳凌宇宙。苍苍树万枝，惟松挺坚瘦。四序虽平分，五行有独秀。人胡独不然，但观所秉受。觥觥石庵公，实应金精宿。神羊不受羁，祥麟岂在囿。其刚玉莫磷，其清石可漱。初闻领丹阳，官吏齐缩ㄕ。光风吹一年，惧恋极老幼。先声将人夺，苦志将人救。抗上耸强肩，覆下纡缓袖。张口辄诋其，上手多宽宥。奸豪既帖柔，狐鼠亦俯伏。救灾如救焚，除弊如除垢。殷然爱才心，白首还如旧。视学上下江，所拔多薪标。今虽卸皋比，群才犹辐辏。颅荣去未几（宗泰），鲍照来复又（之钟）。六一先生贫，三千弟子富。即如山中氓，半面尚未觏。客秋当此时，蜚语群相嗾。道公逐李斯，不许少留逗。诸生吊于门，山邻饯恐后。我未奉伍符，姑且储粮糗。故乡归亦佳，内省终无疚。果然逢悟言，风影皆讹谬。匪徒免鞭驱。兼且通兰臭。南国有表章，群儒已制就。公独掉头言，必须某结构。自惭石鼓顽，忽被桐鱼叩。妄将下里音，强拟钩天奏。公竟矜宠之，逢人夸锦绣。情惜知己恩，嘿嘿办香祝。一朝简帝心，授玉节西走。甘棠枝可攀，膏雨泽难留。人人爱依刘，声声思借寇。贱子抱区区，一言陈左右。送公旌远行，望公德日茂。公以天人姿，而兼宰相胄。高如水监悬，那有吞舟漏。宁可察之详，慎毋发之骤。猛如万钧弩，所贯无不透。但虑未中节，不愁不满彀。已褰贾琮帷，可免叶公胄。能为李横冲，何妨伏不斗。气敛理益明，业广福弥厚。黄堂虽始基，黄扉将肯构。禄位奚足矜，动名自可寿。岂徒继家声，兼以答我后。”诗中既写出石庵公名，又谓其兼宰相胄，更足为属于文清之铁证。不知实斋当日何以如此措词，殆亦得之传闻，未暇博访耶？然以宣斋之精审，尚有此误，益见考证之难矣。

五一一、子才以退宦作寓公，擅有园林姬妾之盛，益以结纳贵游，臧否人物，自不免有陈同甫名太高迹太近之嫌。实斋指摘，亦非无因，颅事实昭然，未容牵混，吾辈不能不订正作者之失。又观两贤最后投分之深，更可矫文人相轻之习。以视晚近士夫但争门户意气，不惜颠倒是非，恣为报复者，其贤不肖相去何远哉！吾知适之必与余有同感矣。

五一二、襄阳钱仲价（葆青），鄂中诗人，曩于泊园坐上，数数见之。自湖邸分携，瞬逾十载，每从石禅诸君询其消息。近由吾友磨僧奇示君见怀一律云：“淝上诗人老逸塘，近来坛坫主平章。（君有《近代诗选》）。三年赤手群流合，一出苍生四海望。气与乔松争螺珂，力回残局补痍创。因君还问段柯古，莫漫编书著《酉阳》。”末句谓正道翁也。又得磨僧书知余近状。赋诗代简云：“不见琅牙问讯疏，多君尺素荐双鱼。已临危地悬崖马，谁挽中天驭日车。观相人忙如扌求火，（用陈希夷语，张乖崖事）。乘时水到可成渠。蓬莱第一峰头客，上界神仙信有无。”比岁耽吟，聊以自适，故人存问，敢不拜嘉。若云“坛坫平章”，则吾岂敢。

五一三、海藏近以新刊诗集见赠，其第十卷盖壬戌五月后迄甲子仲冬之作也。曩余逭暑海滨，君曾见答三绝，今只两首存卷中。其一云：“投荒逸气自堂堂，濯足扶桑意岂狂。今日望公应却步，只堪居土号清凉。”似已佚去。余原诗有“看罢繁樱已倦游，闲身更为海鸥留。年来诗思颓唐甚，那有雄心到九州”之句。时余归白神山未久，故君答诗云：“虎掷龙摅遍九州，英雄谁肯死前休。功名无与夷齐事，薇蕨空山又一秋。”上二句殆兼指余，下二句则以自谓。君自辛亥后，鬻字自活，累却弓招，海内外无不重其高节。其癸亥七月入都直内府，距辛亥九月出京，恰为十三年。以诗纪之云：“世弃天留等可哀，黍离荆棘更能来。还从铜辇寻残梦，早向昆明辨却灰。吞炭漆身殊未避，触山逐日漫相猜。两朝国士声名在，骏骨犹堪比郭隗，”越一岁，惕留坨亦同作云：“贫贱糟糠事可哀，下堂覆水语何来。长驱李今心如日，独对冬郎烛末灰。国士两朝原自异，初心一改莫相猜。同安齿冷先贤傅，肯说燕六始自隗。”乍读此诗，几难索解、有知其事者，谓甲子冬酉阳柄政，方以阁席见徵，即北府旧时亲贵，亦有力劝海藏不妨一出者。留坨适有此作，遂用前韵。海藏报诗云：“生祭文山足教忠，黄冠顾问意何穷。邓林弃杖应难测，小待虞渊日再中。”心事然，诗特婉约。今两诗海藏、留集中虽均不载，以言风义，论者盖两贤之。

五一四、海藏今年七十又一矣，神明建王，转胜囊时。有相者谓其必享大年，且有晚遇，君亦以此告客。其《己巳除夕前一日夜起庵即事》云：“一别高楼奇此庵，五年况味更谁谙。枕堪待旦天难晓，薪已将然卧岂酣。沧海独归真上策，旧京入梦奈空谈。丹青自写灵台状，莫信人夸蔗境甘。”末二句即指相者之言。余和诗云：“抱膝闲吟恋小庵，孤芳宁计世人谙。普天梦梦君先觉，中泽嗷嗷战尚酣。纵化虫沙犹是去刂，只余风月不堪谈。首阳千驷前言在，薇蕨由来苦亦甘。”腹联谬为诸老所称。末二句则仍借用其昔年见答诗意，针对海藏晚遇之说，似为贤者更进一解。去年海藏七十生日，余赠诗有句云：“君尝诣我诗，妙语喻猿臂。逢时偶然耳，数奇何足异。己重物自轻，所得由养气。”年来与海藏过从较数，时作深谈。“逢时”两句，亦习闻之海藏者。以此寿君，并以此自勉。解人如海藏，固应莫逆于心，相视而笑也。

五一五、恫城古文家，首推方望溪、姚惜抱两氏。惜抱亦盛称其师刘海峰。二百年来，文采风流，照耀乡国。冀州不作，抱润代兴。姚氏二难，（仲贵、叔节）。并负时望。通才接踵，益衍其传。读《桐雅》及《桐城耆旧传》诸书，海内望县，盖未能或之先也。近余友吴守二，复以其族祖生甫先生直之《井迁集》见示，且曰：“生甫先生为望溪之友，海峰之师。家挚甫先生屡求其稿不获，刻始由族人处得残版，补刊重印，幽光沉郁，幸为表彰”云云。余固雅重守一之为人，矧生甫先生固为吾乡先正耶。先生乾隆丙辰举人。游京师时，为孙文定、卢雅雨所重。海峰及其弟药邨相从受学，于古文尤得其传。顾先生之名转不甚著，显晦有时，未可强也。所著《井遥诗集》，凡六卷，清妙灵隽，沁人心脾。北游曾至马兰关，登长城，凭眺苍茫，发为歌咏，集中有《忆马兰关登高诗》云：“金台何处不句留，绝塞垣边亦散愁。紫蟹黄花一尊酒，碧云红树万山秋。故园独整山头帽，旧雨谁同月下舟。索寞禅房钟磬歇，昏灯梦襄去悠悠。”《春尽日有感，因忆去年客杭州》云：“望见家山不是归，谯阳花落故人稀。送春林下风侵鬓，得句尊前酒湿衣。寂寂晚愁挡竹杖，昏昏昼睡掩柴扉。何如长作酉拎客，每日携朋上翠微。”先生以能文称，诗特余事，然亦精诣如此。守一为先生族孙，有《喜井迁公诗文集印成》二律云：“桐城宗派被埏垓，传火遗薪剧怪哉。秘籍居然搜孔壁，高文那许厄秦灰。仅存残阙天应护，尚未摧烧嗣亦才。肿飨潜通关运会，摩挲故椠首频回。”“经训钻研老不休，早将声气薄时流。韬光自分埋千袄，拾唾犹堪放一头。汲古有人辨钟缶，革新无地著图球。吾家法物同珍守，留待他年访禹畴。”玩诗意，于海峰似有微讽。海峰以能文称，且为井迁先生入室弟子，顾集中竟无文字述其本师，亦可异矣。

五一六、吾皖曹文正（振鳙）字俪笙，世所称歙县相国者也。文正不以诗名，向见其手写诗稿，除试帖少作，余皆古近体诗，经其师翁覃溪先生点定者。覃溪持诗律最严，于文正诗评隋尤刻，密行细楷，缀语最少，老辈风期，洵不可及。摘录数则如下。《题放翁诗后》云：“南渡诗人陆剑南，清言娓娓味酽醒。先生真意谁能会，心太平菴老学菴。”覃溪批云：“去年冬日，每携《放翁集》在内阁堂上候本时读之。偶成小诗，总写于此云：‘苦心难挽古风还，神往《豳风七月》间。一骋萧尤杨并驾，谁知衣钵在茶山。’自注：‘曾文清，放翁师也。”枉老忧时白傅闲，谁云禹稷异于颜。一杯拟酹长吟处，千载兰亭曲水湾。’自注：‘首七字实切放翁。’‘绝尘迈往本天机，跃马梁州试铁衣。正白个中争得力，桂林片石悟精微。’自注：‘桂林城外间有放翁奇杜敬叔札云：绝尘迈往之作，大都得自舟车鞍马间为多。’‘自郐合如何例玉溪，三才万象试端倪。玉堂格韵西昆体，只对坡公偶价低。’（放翁诗：‘温李真自郐。’李义山诗云：‘李杜操持事略齐，三才万象共端倪。’自注：）‘西昆体，杨刘诸公训和之作。东坡意不喜之，见坡公《金门寺绝句》。愚云惟坡公乃可议论西昆体耳。’”

五一七、文正《咏梧门司成诗宠，即用苏斋题西涯图韵》四首其一云：“新题额又小西涯，稳住诗人松树街。好客随时锄径草，访君特地柴扉。遍悬古像追形影，（斋中多摹古人画像）。细话幽情见肺怀。我亦摩挲成米癖，爱夸石鼓砚名斋。”覃溪云：“像与形影不应在一句内，‘肺怀’二字不好。”其二云：“拈向诗宠满壁诗，争名那惜更搜奇。三间矮屋疑移此，（‘三间矮屋一重楼’，西涯句。）十友新图问画谁。（司成绘《西涯卷子》，摹文正《十友图》中像于帧首，并欲昼同人像为《十友图》。）快觅清华盒旧址，苦寻岳麓寺遣碑。（时托伊墨卿为访《岳麓寺碑》）。欲圆身世三生梦，然否金丹换骨时。（西涯八月而生，司成亦同之。”）“然否”二字，乃覃溪所易，原作“活脱”。批云：“末七字拟改之而未妥。”又云：“‘谁’字硬。”其三云：“隔城便觉来往遥，过访何须折简招。老我吟哦空两鬓，看儿诵读又双髫。（司成令嗣与予儿皆六岁始读书）。眼昏日侍青藜杖，脚紫时扶软栗条。想到乡园酣野趣，岚光水影夕阳桥。”其四云：“渔洋去后孰独盟，心折藏斋五字城。曾见词坛亲弟子，（黄昆圃詹事为渔洋弟子，珠斋犹及闻绪论）。况来诗境半门生。古今体看纵横出，多少人经冶铸成。好溯渊源寻正脉，石帆亭畔水澄清。”“逾”字覃溪改“澄”。又批云：“后二首胜前二苜，大约用意处须凝蓄，不要扯长。”《夏日夜坐》云：“无计留人笑语陪，镯看寻垒燕飞回。凉棚院裹日初上，冷布窗前风正来。向佛焚香萦细篆，呼僮泼水压轻埃。倦身欲卧还慵起，儿报盆榴一朵开。”覃溪批云：“总苦平易而不精练。”又批云：“多读、多看、多作、多讲，四者必兼用之。多读是专精一路；多看则旁阅众家；多讲者，一则讲去自己之病之所以然，一则讲古人之妙之所以然，二者亦不可偏废；多作亦有二路，一则实路，一则虚路，不从实处著乎，则弊病暗伏于中者无以自见，所以必寻古人可咏之题，如题画，题古迹、古碑之类也。虚者则是自己性情中怀旧感事等题，此最易着手，而却最难见弊病，所以虚实两路要一齐下手，不可偏废也。”又批《汇中题吴子华照》两诗后云：“绝句则竟算未上路，排律竟成章矣。七古虽松弱，然可以渐渐串链，能将七古间架格调，运用手腕如意，然再及五古。五古最难，非一朝一夕所可就功。五七古俱妥，然后精求五律、七律，俱有把握，而后可作七绝耳。”又云：“五古必须学杜。吴梅村五古亦颇有伤于太顺者，所以不及其七古远矣。”又云：“七律须加以沈郁顿捶，五律亦然。所以中唐人之五律不可学，以其太弱”云云。又《赋得天寒有鹤守梅花》，七言八句中有句云：“冲霄合领司香职，啄雪常怀警露时。”覃溪批云：“‘司香”警露’一联，高华而兼澄淡，不愧头厅人语。”以上诸批，皆覃溪甘苦有得之语，沾溉后学，信无涯涣。《遗集》四册现由公后人名家骐者保存。卷首有“大学土曹振铺私印”及“墓寿山锡宴十五老臣之一”两章，而无自序。庵先生题诗，所谓“文正诗篇盥读亲，苏斋评语。墨如新”者也。靖陶云：“文正后裔返歙者仅长房，余俱留北京未归。”流传先集，吾知这陶必能力任也。

五一八、“爱好”“贪多”，文士结习。而贪多之病，贤者不免。唐宋以来，诗之多者，首推白陆。他人无其才力，妄冀流传，等之自郐，又何讥焉。赵瓯北《长夏曝书有作》云：“文人例有一篇稿，锲枣锓梨纷不了。若使都传在世间，塞破乾坤尚嫌小。”盖既乎其言矣。余最喜樊榭论诗“多作不如多改，善改不如善删”之语。以此告人，并时以自箴。

五一九、词为诗余，体例自别。然词之小令，如《杨柳枝》、《小秦王》之类，究与七言绝句，有何殊别？《白香词谱》独屏《柳枝》不载，意亦在此。近人词家，如郑叔问（文焯）、陈伯（锐）、均工为此体。叔问《杨柳枝词》五首云：“数行烟树蓟门春，离袂经年若麴尘。莫为西风摇落早，灞陵犹有未归人。”“拂堤晴缕万丝柔，只扫芳尘不扫愁。羌笛数声乡泪尽，夕阳红湿水西楼。”“晓含斜月晚含烟，翠缕如云挂玉泉。香辇不回秋又暮，栖乌头白近霜天。”“乎居谁分解伤春，争睹长堤走马身。黯黯空城飞絮尽，哀笳吹起六街尘。”“雨洗风梳碧可怜，秋凉犹咽五更蝉。谁家残月沧波院，夜夜渔灯网碎钿。”伯《杨柳枝九首》云：“行人头白柳条青，始恨春风不世情。若有当时豪赌兴，长楸还试马蹄轻。”“二月隋堤水皱池，流莺已在最高枝。一般飞絮无才思，却任东风地吹。”“残局湖山绝可怜，十年林燕故依然。酒旗画角斜阳裹，犹自殷勤缆别船。”“西望长安道路遐，朱楼碧瓦切清笳。劝君莫忘关山苦，啼过枝头有莫鸦。”“玉虎丝沈不可牵，楼阴摇曳带秋千。长宵那有羊车过，脉脉啼乌不井阑。”“尽有风流似昔年，几回恨雨复吨烟。生来不入灵和殿，恐被君王一晌怜。”“短棹天涯酒易醒，晓风残月有词名。自从错到江南路，冷眼看人几送迎。”“已分漂零更不归，心中眼底事多违。英雄若个桓宣武，空对江潭泣十围。”“露皎烟黄夜欲深，白门监火恨沉沉。墙头去尽闲车马，老我安排锻灶吟。”玩其词意，盖均庚子伤乱之作，有《黍离麦秀》之思焉。就中叔问之“雨洗风梳”一首，伯之“残局湖山”一首，每一诵之，真有洗马对此茫茫之感。余友淳安邵次公（瑞彭），今之诗人，词特余绪。其《柳枝词》三首云：“羌笛西风乌夜飞，红楼送客露沾衣。吴娘争唱《江南好》，愁杀并州快马儿。”“梦断卢沟晓月寒，占来行路最艰难。关山送尽闲花草，只有垂杨似去年。”“千里烟丝接凤城，江楼灯火望中明。歌前别有年华怨，不为潇潇莫雨声。”嗣响郑陈，洵无娩色，因并录之。

五二○、归安朱︹邨先生，海内知其词名久矣，实则诗亦极工，特不多作。《赠李梅庵》云：“骨折心摧泪亦乾，世人只作等闲看，犹闻下笔风雷起，便与临觞醒醉难。着想何人到青史，收身百计逊黄冠。寻仙采药诚非妄，期汝行吟创大还。”梅庵卒亥以后，避地挹渎，衣羽人服，废吟止酒，闲一画松，此诗颇能状其为人。又《次均王病山》云：“极天兵火况修途，谁谓萍蓬匪定居。用意故须忧患外，告哀犹是乱离初。新知濡宜樽酒，旧项流传尚井庐。日夕双江急东下，莫因人事损音书。”病山曾备兵湘之常德，乱后由黔中归，复侨腐于此。武陵诗人陈伯以书酝相劳苦，病山酬诗云：“还轸兵戈九折途，寄巢风雪一廛居。妻孥尚在真成累，故旧相逢解念初。不死与谁消暮日，余生何处是吾庐。余宗未返跫音绝，（谓王梦湘）。破涕缘君尺素书。”伯次均云：“相忘龟尾在泥涂，犹胜常年藻悦居。形质虽存非复我，江山信美不如初。新愁突兀逃亡屋，旧梦依稀谏草庐。未可全无消遣法，篱根补读《橐脆书》。”三诗皆佳。病山诗多苦语，乃《曦发》、《谷音》之遣。︹邨、伯之作，固是词人本色。

五二一、绵竹杨叔峤京卿锐，以戊戌变政及难，遗柩于己亥年回籍过鄂。梁节庵赋诗吊之，记其一云：“玉屑孤儿消息来，未收悲痛札难开。早知圣主容臣直，每叹同时少此才。破寺凄凉聪马过，故乡迢递杜鹃哀。人生百岁犹为夭，独往空山数绿苔。”惜遗集竟不及载。节魔读书焦山，伯严叔峤均曾于雪中性访。今梁集中《送杨三舍人还绵竹》诗，乃是时作。壤蘅近有《镇江道中》一绝云：“梁髯大隐海西宠，蜀客冲寒共夜谈。触我回车思旧痛，舍人墓草久毵毵。”君与叔峤同里，所感固自不同。

五二二、《广雅堂诗集》，一刊于广州龙比部伯鸾，再刊于侗庐袁忠节（爽秋），即所谓“广雅碎金”者。近坊间流传本，兼有晚岁诸作，乃其易篑前手订也。广雅以达官名士为诗人，同光坛坫，未之或先，隶事遣词，无不精审，颅亦有偶误者两事。一为《题襄阳杜征南祠》云：“碑无文字湮陵谷，公有动名照古今。共睹平吴功灿烂，谁知癖左智深沈。幕僚湛辈皆奇士，朝贵张华识苦心。羊傅德优才未若，遗踪卓冠汉江浔。”按《晋书羊祜传》：“祜乐山水，每风景必造。岘山置酒，言咏终日不倦。尝慨然叹息，顾谓从事中郎邹湛等曰：‘自有宇宙，便有此山。由来贤达胜士，登此远望，如我与卿者多矣，皆湮灭无闻，使人悲伤。如百岁后有知，魂魄犹应登此也’云云。湛曰：‘公德冠四海，必与此山俱传，至若湛辈乃当如公言耳。’”是湛辈乃叔子幕僚，非征南从事也。羊杜并称，传亦相连，此亦容易致误之因。广雅督鄂最久，感喟亦最深，诗中累用羊公故事。《九日蟹宝通寺塔》云：“此塔阅人沙海数，岂惟蟹岘叹销沈。”又断句云：“我亦浮沈同湛辈，登盘娩食武昌鱼。”皆传诵人口。一为《寒溪寺观陶桓公手植桂》云：“上造樊山顶，江湖相排荡。下穷寒溪曲，暮色已莽苍。同游无懦夫，决履犹策杖。陋哉伏守诗，徒羡谯乐广。磐石避雄剑，此意最倜傥。旧游如在目，影堂铄方丈。弹指去来今，滔滔天运往。神护千岁桂，飘香高可仰。前贤殖嘉树，后贤题祠膀。（胡文忠榜书）：“长沙之动”。一楚横天下，古今陶胡两。访古惬幽邃，伤时转慨慷。物存山自馨，人去吾安放。”诗中“一楚横天下，古今陶胡两”二句，如此精到之语，非广雅殆不能道。顾第七句“陋哉伏守诗，徒羡讠燕乐广”云云，隶事似亦有误。按《文选》有谢玄晖《和伏武昌登孙权故城》一首，注云：“伏字曼容，为大司马谘议参军，出为武昌太守。”玄晖此诗，既为和伏守之作，其中句云：“钓台临讲阅，樊山开广谠。”当即广雅诗意所指，乃不以作者属之玄晖，而属之伏守，则亦贤者之失也。天津严范孙侍郎，有手注《广稚堂诗》稿本，细楷密行，足资铨孜。惟详于典实，略于本事，其于前诗“徒羡讠燕乐广”句注语，引《晋书陶侃博》：“尚书乐广，欲会荆扬士人。武库今黄庆进侃于广，人或非之，庆曰：‘此子终当远到，复何疑也’”云云，又误以“乐广”为人名，似失广雅引用原诗本意。甚矣作郑笺之难矣。

五二三、广雅诗中年以后之作，多有本事。荦荦大者，故老能详，余《诗话》中前已及之。大抵文人寄，每托诸咏史、咏物，广雅诗亦多此例。集中如《灶妪辞》云：“贤妇三言甫入门，得人嗤处只缘新。如何灶下蓬头妪，不听登堂劝徙薪。”《食橄榄》云：“回甘青子出艰难，烂熟朱樱众喜欢。内热清凉空论定，几曾同荐赤瑛盘。”《兔丝》云：“文杏夭桃斗一时，天涯芳草衬燕脂。兔丝亦厌风霜苦，谁伴青青涧底枝。”《非荆公诗》云：“大妇鸣环冶酒桨，弹筝小妇斗新妆。为君辛苦成家计，冻折机丝不怨凉。”《元稹》云：“贾谊多言绛灌伤，旧动新进敢衡量。最怜轻薄元才子，操纵英雄绿野堂。”玩其词意，必非无病之呻。惜作者既未自笺，自亦无从索解。惟《元稹》一首，似指虞山而言。集中有《送同年翁仲渊殿撰从尊甫药房先生出塞》诗，自注：“药房先生在诏狱时，余两次入狱省视之。录此诗以见余与翁氏分谊不浅。后来叔平相国，一意倾陷，仅免于死，不亚奇章之于赞皇。此等孽缘，不可解也”云云。广雅督粤，军用甚繁，虞山适长司农，于其奏销，频致驳诘。迄后奉旨入京，将与枚卜行，至中途，复以宜昌教案，电令近鄂，闻亦虞山设计尼之，故生平衔之甚至。注语乃晚年加入，宾僚请删，亦不顾也。按《旧唐书裴度传》：“时翰林学士元稹，交结内官，求为宰相。与知枢密魏弘简，为刎颈之交。稹虽与度无憾，然颇忌前达，加于己上。度方用兵山东，每处置军事，有所论奏，多为稹辈所持”云云。广雅在外，虞山居朝，此事与晋公、元相相类。虞山自负宿望，每以新进视广雅，两贤相厄，殆关夙缘。录此二诗，以见朝局，亦同光史料也。至广雅集中末卷，有《读史绝句》二十一首，吾友忍堪闻之天琴老人，谓皆早岁之作，多年前即见之于广雅许，决非开府后诗，亦无庸强索本事矣。

五二四、湘阴郭筠仙侍郎嵩焘，与左恪靖同里旧交。恪靖佐湘抚幕，为慧者所乘，几蹈不测。其时奔走营救者，在外为花县、益阳，在内为文勤、肃顺，而斡运其闲者，则筠仙也。迄后恪靖督粤，筠仙适以巡抚同城，因论事不合，卒投劾去。集中有《由粤东假归述怀留别》四首，其二云：“世事江河日夜流，古人先我有深忧。输琛西海犹唐典，鼓棹南宫但越诬。犀首直须无事饮，鸢肩岂信有功侯。六条行部吾安放，虚拥旄麾学督邮。”其三云：“积雨翻成噎噎阴，刺桐拂槛影萧森。粤台倾洞龙蛇窟，虞苑销沈草木林。无纵诡随民病亟，是何濡滞主恩深。谁言肺腑戈矛起，愧平生取友心”。“六条”二句与“谁言”二句，皆为恪靖而发。迨返湘后，帐触往事，屡见咏歌。《周祭》云：“十二万年有此祭，谁与居者忽著我。高岩大嶂奇峥嵘，终日掩关天上坐。遗山一出计已妄，牛奋箕张空自琐。”自注：“周隙岭为予结庐之地，托始道光庚戌，与季高为山居结邻之约。咸丰二年壬子，避粤寇之乱，遂徙家焉。”患难相依，而富贵相轧。古今人情类然耶？又《次均意城书感六首》之一云：“夙昔思夷惠，悠悠干载风。断鳌犹震荡，飞鸟入溟蒙。忧患深沈共，涛张今古同。健儿夸独出，莫更问桓躬”。“健儿”句，自注：“谓左季高也。”恪靖逝世，筠仙挽之云：“国运遭日，臣心况瘁时。功成文武并，道大古今疑。劲气同官慑，深谋圣主知。老臣经国计，生死系安危。”“西法争新巧，深机在远交。甘闽归缔造，朝野互讥嘲。不忍须臾愤，翻随议论淆。多防经术误，远略责包茅。”“触眼伤沈浊，谁言古道存。攀援真有术，排斥亦多门。直以功勋旧，无烦气谊敦。荒山余老泪，酹酒与招魂。”语多推重，已蠲夙嫌，道义之交，固应如此。与恪靖挽湘乡联语，同一用意，然第二首仍责其不谙外交。吾辈平心论之，似亦不能为贤者讳。同光之际，士大夫通晓时务，周知四国者，筠仙实为巨擘，如丁雨生、曾劫刚，又皆一时之选也。

五二五、同年贵筑姚茫父（华），博综九流，兼精绘事，病废以后，残臂挥豪，撰述弗辍。余曩以尺幅索君书诗，久之未报，君遽以庚午初夏捐馆。断楮零缣，间多散佚。吾友藏斋，偶睹此幅于沽上市楼，为诗见报，亟以兼金赎回，余感赋云：“莲花庵裹姚茫父，残臂挥豪剧可怜。触我山阳思旧痛，何时絮酒酹新阡。”（殁后卜葬西直门外姚山），莲花庵者，在宣武门外烂缦胡同之南。其地旧为水月庵夹道，今易名为莲花寺湾。寺本明代旧刹，戴璐《藤阴杂记》称其“树木蓊郁，门径极佳”。旧时朝士，多僦居者。段懋堂曾腐寺之别院。洪北江于嘉庆四年上书下狱，谪戍伊犁，其年九月二十四日，移厉莲花寺待罪，与知交别，见先生自为年谱中。迄后建甯张亨甫亦居之。《松寥阁集》中有《二十九日移居莲花寺漫作》云：“矮屋悠悠七十日，何妨此屋暂低头。后生大似笋成竹，半世空如泥堕沟。安得万间开广厦，可知四海信虚舟。归来燕子应相识，东幔西帘总旧游。”自注：“己丑春，居寺之东庑，其夏居西庑，今亦居西庑而非旧室也。”又《清明日移居莲寺作》：“旧是诗人宅，（树斋太史昔曾居此）、今宜倦客居。关河迟上冢，风雨正移书。奇迹地无定，观空心有余。只怜庭除树，生意太萧疏。”亨甫曾两度厉此。光绪戊戌侯官陈石遗（衍），亦寓寺内。经师吟人，后先辉映，亦云盛矣。茫父卜居，始自光绪甲辰，为时已久。复于丙寅岁就庵之旧，略加修葺。庵内为岱宗堂，后为何陋轩，供王阳明像，另以泰山府君段懋堂、洪北江诸先生附祀其中。陈师曾为绘《莲花庵图》，茫父题诗云：“前闻谁忆《藤阴记》，门径极佳似旧庵。别院百年荒已甚，幽栖一榻卧仍堪。著书今日玉屏后，（段若膺先生成《诗经韵谱》、《草经韵谱》于此，即《六书音均表》也。时为乾隆己未九月，明年三月，铨贵州玉屏县，见《寄戴东原书》）。成咏昔人接叶难。（接叶亭在烂缦胡同中间，祝芷塘茸而居之。王蓬心为绘图徵咏，李调元句云：‘两屣送僧莲寺近’，亦见《藤阴杂记》）。回首来时新种树，倚天松柏欲相参。”又《叠前韵怀段懋堂先生诗》曰：“金坛人往空遗迹，瑟瑟薜萝此故盒。三月选官春未远，百年问字晚犹堪。思穿邻壁通香火，若话薪传共朔南，才尽江郎能察篆，后来匡谬亦曾参。”茫父佳诗甚多，兹特录其有关旧间者。其遗集《弗堂类稿》，现由及门刊行，莫郑之后，君为传人矣。

五二六、吾友溧阳狄平子《哭黄公度诗》云：“奇才天遗此沈沦，湘水愁予咽旧声。莫问伤心南学会，风吹雨打更何人。”自注：“先生官湘省时，与陈右铭中丞，江建霞、徐砚父两学使，皆为南学会须袖”云云。按甲午败后，变法议兴。当时各行省奉行最力者，厥惟湘抚。公度方任陈臬，实赞其成。凡所兴举，如时务学堂、武备学堂、保卫局、商办矿务、湘粤铁路、内河小轮船，皆其荦荦大端，而南学会为尤著。南学会者，公度与江建霞、谭复生、梁任公等主之。其时德人夺我胶州，各邦且有分割中国之议。湘人设会讲习，亟谋自保，将以次推行于南部各省，庶他日虽遇分割，而南部犹可不亡，此会之所以名“南学”也。公度在湘仅一年，旋以戊戌政变去官，养疴上海，翌年即归嘉应故里。其《己亥怀人》诗，即是时作。《怀义宁陈右铭》云：“白发沧江泪洒衣，别来商榷更寻谁。闲云野鹤今无事，可要篮舆共护持。”《怀善化皮鹿门》云：“平生著述老经师，绝妙文章幼妇词。今日皋比谈改制，黄书以外录明夷。”《怀元和江建霞》云：“南岳云开草路初，归来秋雨卧相如。零星几卷灵鹅合，只算江郎制锦余。”《怀义甯陈伯严》云：“文如腹中所欲语，诗是别后相思赀。三载心头不曾去，有人白皙好须眉。”《怀宛平徐研父》云：“臣罪当诛父罪微，呼天呼父血沾衣。白头元鬓哀蝉曲，减尽维摩旧带围。”《怀浏阳唐裁臣》云：“头颅碎掷哭浏阳，一凤而今誊楚狂。龟手正需药，语君珍重百金方。”《怀李柄寰蔡艮寅唐才质》云：“谬种千年《兔园册》，此中埋没几英豪。国方年少吾将老，青眼高歌望尔曹。”《怀凤凰熊秉三》云：“龙泉知我剑随身，三斗撑胸热血新。是我眼中神俊物，熊罢男子凤凰人。”之数君者，类皆南学中人也。

五二七、孤桐曩有《题徐善伯见视戊戌湘报全册四十韵》，纪述綦详，足徵信史，实为近数十年极有关系之作。诗云：“戊戌初变政，湖南日有功。经始时务堂，厥在丁酉冬。义甯为中丞，（陈宝箴）。元和士所宗。（江标）。今隽谁举首，岳岳凤凰熊。榜书食蛤蜊，三君坐斋中。（初试时务学堂新生于学院食蛉蜊斋，陈江熊三公同监试）。诸生就厅事，管墨争靳磐。（试题：年长生，《墨子论》；年幼土，《管子论》）。吾年十六耳，伸纸走蛇龙。时见绛袍客，凝意瞰诸童。（江建霞时著峰袍，往来巡察，丰神绝世）。蔡生名艮寅，摄影肩相从。与吾校一岁，弱亦将毋同。（蔡松坡原名艮寅，少吾一岁，在贡太傅祠拍照验体格，与吾并肩，熊秉三规自照料）。炳寰文炳然，气度尤和雍。陈公激赏识，特假词色隆。（李炳塞首场冠军，交卷适与余相次，余见右帅问话甚久。炳寰号虎邨，内方外圆，仪容绝美，后死庚子漠口之乱）。时余方病疟，细瘦如秋虫。程令里躯干，乃蹈孙山空。。新会乍入湘，举邦争迎逢。祠堂一夕宴，裘带绝从容。（任公初至，全省官绅在左文襄祠宴之，盛极一时）。明年开新黉，总持推钜公。汝南一登唤，万籁鸣诸穹。吾不入梁门，势迫非由衷。相见七年后，笑语两融融。（任公后在东京设政闻社，余始见之。）继学遗家弟，士忧拗而聪。（家弟陶年初名士忧）。题名赫然在，再览吾神恫。尔时数湘政，警保堪追崇。嘉应黄公度，智略郁蟠胸。（黄为臬司，设保街局）。会友号南学，房虚递始终。（南学会每星期开讲）。鹿门皮先生，致用经早通。湘报罗群言，民气何蓬蓬。浏阳两奇杰，一扫浮翳空。（谭嗣同、唐才常）。樊易号怪物，（樊锥、易鼐鼐，后改名宗夔）。何毕成鬼雄。（何来保、翠永年，何死汉口之难，毕亡命不知所终）。延年不缠足，（延年会，革除应酬恶习；不缠足会，解放女子，皆凤凰浏阳所创）。载笔赅纤洪。新闻此嚆矢，稚弱讳无庸。爱国自有真，语语明朴忠。图新世余载，所志昭宋聋。不知中何祟，视天犹梦梦。既壮修及老，不阅于我躬。缅怀先觉士，愧憾兼无穷。善葆此环册，得失非楚弓。天阴偶循诵，可以愈头风。人事各代谢，吾能明其踪。谁与证吾言，君舅香渠翁。（香渠，刘善淀，善伯之外舅也，时为《湘报》总理。”）戊戌迄今，晌逾三纪，巨浸稽天，遂有今日，殆亦维新诸贤所不及料耳。

五二八、公度晚岁居里，论学尤勤，忧时成痹。其乙巳正月致书平子，有“自顾弱质残驱，不堪世用，负此身世，感我知交”等语。是岁二月，即捐馆舍。故平子挽诗云：“竟作人间不用身，尺书重展涕沾巾。政坛法界俱沈寂，岂独词场少一人。”又散原集中，亦有《感奇人境庐诗》云：“天荒地变吾仍在，花冷山深汝奈何。万里书疑随雁惊，几年梦欲饱蛟龟，孤吟自媚空阶夜，残泪犹翻大海波。谁信钟声隔人境，还分新月到岩阿。”盖即答其见怀之作也。

五二九、咸同中兴，湘军突起，治水师者，并称彭杨，谓彭刚直（雪琴）、杨勇殷（厚菴）也。先是贼以江心小姑山为台，于东岸彭郎矶，西岸小姑湫，筑两城环巨以阻水师，刚直力战两日破之。有《攻克彭泽夺回小姑山要隘》诗云：“书生笑率战船来，江上旌旗耀日开。十万貔貅齐奏凯，彭郎夺得小姑回。”诗成刊于石壁，传诵一时，散原有《江上杂诗》云：“袅袅亭亭绝代人，水肌玉骨立干春。彭郎夺得传佳话，只倚催妆句句新。”自注：“昔年攻克九江诸郡县，杨公岳斌功最多，自彭公玉麟，有‘彭郎夺得小姑回’之句出，遂专以推彭，而杨公亦尝笑语人曰：‘雪琴解赋诗，因得独专其名’云云。”勇殷厚重少文，余事临池，颇有法度，特不以能诗称耳。陈庵先生有《杨勇殷公家居所临阁帖，芝仙观察以一纸见诒，感旧赋谢》云：“瘴云六月山堪烘，我初谒公沧海东。茅檐竹椽拄刀戟，刮飓夜卷如飞蓬。（公之援台，法舶扼海道，易服乘渔舟夜渡。明年事定，犹屯军都山中）。其秋把晤榕叶底，坐叹铸错哀藏弓。（时争台狱不得直）。湘江一卧遂契涧，闻鼙又见边烽红。峭帆微服满耳，年时手障馄身雄。山川百战付竖子，天胡此醉神其恫。陔余弄笔累千纸，敛抑奇崛何冲融。左书彭画足正气，鼎足晤对江楼中。赋诗报君愧衰惫，努力忠孝承门风。”诗中以左书彭画，鼎足并称，阐幽之旨，固与散原同也。

五三○、虞山言氏，一门风雅，前已及之。近仲远更以新刊《坚白室》及《从吾好斋》合装诗草见示，骤睹二妙，喜可知也。《坚白室》者，其仲兄謇博大令有章所著。君曾从吴挚甫、范肯堂、李越鳗诸公游，于肯堂亲炙尤久。集中有《肯堂师啖以荔枝，不数日复有茶叶之赐，姚宜人益佐以西瓜，用山谷送范庆州韵呈谢》云：“先生为诗如将兵，淮阴非以十万名。风水天然自沦涣，晴空千里飞迅霆。张皇幽眇阐宗旨，博我皇道宏汉京。论证了了妙处剂，足令眇视跛能行。敖曹枉说气如虎，至竟嗫嚅效儿女。西昆獭祭终闰余，源头迳欲寻清渠。纱囊分得丹砂颗，茗柯实理尤相须。况闻后命传仆夫，五色镇心文不枯。拜倒鸥波更无语，请淬锋锷酬风胡。”肯堂答诗云：“世说小范十万兵，不能战胜徒其名。空提两拳向四壁，推排日月驱风霆。帐中突兀见吾子，忽后自顾大莫京。调停居间吾不可，不吾帅者听子行。语子瑰文猛如虎，伏而不出如处女。浩如积水千倍余，千一之放流成渠。天仙化人妙肌理，坠马啼妆百不须。莫学世间小丈夫，容光滑腻心神枯。骏马真当识涂径，看予牛老已垂胡。”盖杂述平昔论诗语以为戏也。君有《寒柏百六词》，均叠丹韵，俞恪士谓其才气横溢，百战不怯，信然。秦宥横提学诗，世不多见，有和君作云：“君诗能秃笔，十八瓮亲埋。芒角搜肝出，登临雪涕来。爱才比淮海，忧国过轮台。使越他年陆，观涛此日枚。玉花犹伏坜，金粟已成堆。霸业荒鱼腹，军容泣马嵬。沧桑为大耳，刍狗不仁哉。吾道输篱菊，霜前冒雨开。”君原作题为《偕世臣禹台秋眺，步石刻诗韵，并示秦宥横、黎太初诸子五首》，其一云“茫茫家国恨，腔血碧难埋。陡觉群阴冱，惟宜旧雨来。有风弱水，无力上强台。志业聊看剑，明良艳卜枚。安居嗤马革，远略壮龙堆。局促怜巢幕，元黄赋陟嵬。李（赞皇）张（江凌）洵卓尔，仪衍亦卑哉。闻道昌黎叟，能驱衡岳开。”亦可见其怀抱。《从吾好斋诗草》，仲远弟百药大令同爵著。君夙工倚声，诗多近体，《井陉道中》云：“踏遍群山又石苔，绿波如带自潆洞。一鞭人影斜阳外，滚滚寒云扶马来。”固词人吐属也。

五三一、仲远昆弟，均以能诗名，盖得力于庭诰者为多。赠公应千丈家驹所著有《鸥影词钞》六卷，自谓二十以后，遁而学词。实则丈于诗致力亦深，今所传之《恺叟诗存》，强半皆少作也。《梅花偕内作》云：“一枝春忽到贫家，绝世风姿自足夸。嫁得孤山林处士，不须更聘海棠花。”厥配汪夫人雪芬，所著有《梅花馆集》，与应千丈白首相庄，尤极唱酬之乐。集中有《梅花诗》云：“数枝相对语能通，问我前身可许同。雪貌冰心有仙骨，几曾梦到赵师雄。”吾谷尚湖，名媛辈出，海内所称。而言氏自餐霞楼后，累叶蝉嫣，诵芬弗替，盖贤者之泽长矣。

五三二、杨诚斋诗服膺香山、半山者甚至，至其神明变化，或且突过前人。《端午病中止洒》云：“病裹无聊费埽除，节中不饮更愁予。偶然一读《香山集》，不但无愁病亦无。”又《读》诗云：“船中活计只诗篇，读了唐诗读半山。不是老夫朝不食，半山绝句当朝餐。”诚斋于南末四大家中，最为清言见骨。晚年学诣益深，涣然自得，一时有“诚斋体”之称，然古诗得力香山，绝句得力半山，渊源所自，不可掩也。放翁论诗，尝有“我不如诚斋”之语。其《送子龙赴吉州椽》诗云：“又若杨诚斋，清介世莫比。一闻俗人言，三日归洗耳。汝但问起居，余事勿挂齿。”则并重其为人。诚斋历事三朝，始终一节。韩促胄筑南园属记，诚斋曰：“官可弃，记不可作。”遂告归。渭南对此，有怍色矣。

五三三、更邱刘松岚（大观）所著有《玉磐山房诗集》，翁覃溪序之，谓其“天机清妙，寄托深远”。而王兰泉《蒲褐诗话》亦谓其“萧闲刻峭，卓然自立于尘埃之表。”此可以见其诗诣矣。松岚有《题箨石夫子诗集后》，诗云：“神识自能超宇宙，元关无钥划然开。岩花硐草无人识，独有洪崖采得来。”自注：“谓覃溪阁学。”君尝以虞道园诗乞覃溪批点，覃溪报书云：“南宋以后，所谓苏学盛于北，程学盛于南。惟虞文靖以贯串群经之秘，而收拾乐府以下六朝三唐之精粹者，风雅之中流砥柱也。”此札墨迹，于厂肆见之，辄记其语。又《挽孙渊如》诗，其一云：“《卷麓阎草》自雕镀，翰墨英灵漫不收（谓洪稚存）。若向九原逢仲则，为言知已有随州。”君曾刊黄仲则《两当轩诗集》于京师，亦见《覃溪诗序》。

五三四、滥用新名词入诗，每为雅人所病。然亦有万不能不用者，概从禁避，似亦非宜。余夙持此论，乃与石遗不谋而合。其诗且已无余用之，《匹园落成》云：“檐溜聚成双瀑长，雨中月色电灯光。临春侧想吾家阁，可笑贫儿不自量。”又《九日集洒楼，时余以病痒戒酒》云：“满城风雨未曾来，只盼霜天雁带回。竹叶于吾尚无分，菊花虽好奈初胎。谁能太华峰头去，并娩齐山笑口开。佳节总须求酩酊，强携啤酒注深杯。”“电灯”、“啤酒”，固皆新名词也，果善用之，何伤诗格？况生今之世，万国棣通，事物繁颐，必欲求之载籍，比附有时而穷。与其泥古而失真，无苒自我而作古。新文学家所谓“时代性”者，吾人又安可一笔抹煞乎！余近以“墨雨”“欧风”入诗，亦是此意。

五三五、南昌邵潭秋（祖平），今之少年能诗者。江西固诗人都会，余所知如王瘦湘（浩熊）、艾畦冰三五辈，并皆办香西江，尤多取径双井。潭秋年少志锐，兼嗜唐音，初不以乡里宗派自囿，有足多者。近奇其《培风楼诗存》，卷尾《十年诗稿写定后感赋》云：“十载悲欢迹可踪，浪吟那复倚声容。暖妹幸脱一家锁，窈默难弦万壑松。逊志终妨人事学，祓愁应与酒争锋。筌啼笑指皆陈迹，覆瓿餐蟑信所从。”又《钞选全唐诗竟感题》云：“初唐四杰出，富艳如春花。乔刘实绀绮，张宋何高华。盛时李与杜，飞动龙鸾孥。高岑与王李，骖乘亦同车。鸣忧尽金五，容裔比云霞。群谓颇挺出，荆玉抱家家。大历十才子，吐词仰天葩。秀色难为贞，蹈隙或抵瑕。韦柳皎而峻，孟寒高而夸。精杰与深雄，两两实分衙。末流渐散乱，荒险羼僻邪。元白虽俗轻，尚为诗教嗟。晚唐为绮靡，薄惠生齿牙。淳风欲茫昧，古体髻已发。二许才未称，方罗意有涯。后起有李杜，曾不救偏斜。世衰元音，细响徵筝琶。”又：“文章以气胜，一代不数辈。吾爱五夫子，真来树千载。太白逸天下，轩豁出尘塔。杜公抱忠愤，悲悯世如瘵。倔强韩吏部，横砾出胸肺。东野穷复穷，沈鸷六尺内。惟有太傅白，气和色无坏。吁嗟此五君，吐辞各极态。其人实贤杰，大事见诗外。他如刘与柳，远谪蓄叹慨。王孟暨储韦，偶然清气会。是皆轶余子，惜未抵其最。拙哉昌谷生，乃以诗雕绘。”此可见君之志矣。君授课之江学校，散原旅杭，赠诗云：“诗人心迹两峥嵘，坐拥岩峦广厦清。从此雁边江上塔，吟声次第答铃声。”之江大学，在杭州秦望山下，竹树茂密，风景绝佳，论者谓为世界大学第二胜区。君诗所谓“门前萧山树，楼下兰溪桨。”及“买鱼脱童钓，咒笋茁邻壤”者，颇能状之。散原诗所谓“江上塔”，盖指六和塔言。

五三六、有清一代，黔中学使，以洪北江何东洲二氏为首称，流风余韵，沾溉无穷。迄于晚季，则天津严范孙先生，提倡实学，亦得士心。一时才彦，多出其门，国变而还，去思未沫。范老与余为忘年交，游讠燕之欢，恍如昨日。自君逝世，社集亦稀，每过城南，敢忘腹痛。君于诗不自编集，遗言且戒付刊。然因诗存人，余之夙旨，况君诗亦本有不可磨灭者在乎。《六十自述》三首其三云：“比岁从人汗漫游，客中闲度几春秋。茫无畔岸身家国，富有河山亚美欧。与我相亲仍禹域，教人最忆是杭州。眼前又数番风信，准备西湖十日留。”自注：“此十年中，庚游汴、汉、浔、沪、杭、苏，登焦山，又出榆关至奉天；壬游日本；癸、甲游欧洲；乙游苏门、皖、聋、无锡、南通、济南，再到西湖；丙出居庸游明陵、张垣，又登岱谒孔林，观浙潮，三到西湖；丁游桐庐、富春、禹陵、兰亭，四到西湖，再游苏州，泛太湖；戊游合众国及檀香山，往返经日本。”游踪之广，突过前贤。且所至必有诗，固不仅欧游有专册也。兹摘录其清新可诵者，《登富春山》云：“辞峰围绕水平铺，坡老诗中有画图。今日富春江山望，天然又是一西湖。”《津浦道中》云：“渡江两度迓归舟，又续西湖十日留。天若与龄兼与健，一年一度向杭州。”《赠诵洛南行》云：“社酒权教作别筵，莺花烂鳗早春天。君归触我南游兴，修禊亭边快阁前。”《游八里台归途示诵洛》云：“夹岸丛芦一色青，鹏声续续水波澄。故乡风景君应记，略似西兴到绍兴。”《北游杂诗明思陵》云：“思陵宫殿画沈沈，塞径蓬万一尺深。读遍昌平山水记，亭林此地最伤心。”

五三七、城南社中多后进，君与南海吴子通（寿贤）、绍兴陈诵洛（锺岳）唱酬尤数。清季子通与君弟台系共事，因以识君，过从论诗，踪迹寝密，有《纪缘册》志其颠末。君题一律云：“东塾能传学，南皮剧爱才。遂今后起秀，见此不凡材。族望吴荷屋，诗名徐玉台。阿连真有幸，几席日追陪。”子通以岭南异才，沈沦僚底，某岁适有困呃，君斥千金助之。子通尤切知己之感，尝为余述其事云。

五三八、北方兴学，范老实为开山之第一人。今之南开大学，三十四年前，固严氏私垫也，陈诵洛诗云：“树人信有百年心，家塾初开虑已深。八里台前黉舍在，春风桃李早成林。”即咏此事。范老答之云：“秀才学究两无成，技类屠龙况未精。庠序莘莘人艳说，吾心功罪末分明。”末句沈痛之语，与广雅之“刘郎葵麦”一绝，用意相同，亦维新史中一段公案也。

五三九、曩余偶持诗戒，范老赠诗有“公待再起东山日，暂废清吟亦未迟”之句。比年人境结庐，不闻理乱，闲中岁月，得句较多，惜君已不及见矣。犹忆曩岁君有赠余一律云：“京华倾盖十年前，磊落廒奇见此贤。能诵宝书七百国，熟精兵法十三篇。补天事业孤怀耿，觉世文章万口传。吾眼中人俱老矣，又经几度海成田。”余答诗云：“神武挂冠君独早，黑头几辈肯归田。”自谓颇能搔著痒处也。君殁时，余有挽诗，缤蘅以未及同作为恨。越一载，哲嗣慈约以君所注《广雅堂诗》手稿，印成见诣。缥蘅追忆旧游，题诗卷尾云：“朔南二老各堂堂，曾与章侯议举觞。（自注：“君与郑海藏翁壬午同榜，又同庚同日生，复同居沽上。去岁七十，余与孤桐拟撰词致祝）。归隐节因垂钓著，成阴愿已树人偿。明湖畔沽新酿，八里台前泛野航。风景不殊余痛在，重披胜稿百回肠。”明湖者，沽上酒肆，社友醵饮，恒集于此。黄炉根触，吾辈所同也。

五四○、沪上黄浦滩公园，长夏销炎，最为旷适。旧日悬有“华人与狗不许入”之牌，狄平子感事诗云：“江干何处立斜晖，碧草清阴与梦违。燕子不知巡警例，随风犹得自由飞。”盗憎主人，由来久矣。自有五卅流血惨案之役，租界当局，为修好华人计，其禁始弛，而游侣则华人转多于外人。吾友刘放园有《黄浦滩公园夜坐》诗云：“昼间苦热避无方，入夜来寻半晌凉。江静千灯成倒影，林深一月吐幽光。微嫌露重沾罗袂，渐览潮生没石塘。游客虽多他族少，此间亦有小沧桑。”盖纪其事。“江静”一联，景肖而语工，且不能移他处。海上吟人，无不击节。

五四一、广雅《金陵衤集诗十六首》，一时同作者甚盛。而以樊山为最工，博综旧闻，兼及近事，固不仅以风调胜也。诗云：“老去屏山赋汴京，裕之俳体雪香亭。名篇十六浑相似，传唱江南不忍听。”“二乔国色并乘龙，总角英雄盖代功。公瑾伯符俱不寿，天教寂寞古江东。”“紫盖黄旗下有人，大航朱雀会风云。锺山虎踞龙蟠势，具眼无如诸葛君。”“伤心玉树有何春，佳丽江山要洗尘。除却寄奴能虎步，南朝天下半词人。”“一半春风付教坊，李平潘佑枉思量。曹彬句当江南事，愁坐围城咏凤皇。”“天堑横分制佛狸，后来虞雍继韩蕲。如今铁甲乘潮上，不用量江费钓丝。”“瘦丁亭子水西门，古有俭邪尚识真。今日节楼读洋画，流连江雪又何人。”“莫愁湖已乞中山，儿女英雄事可怜。万古云霄遗像在，胜棋楼子亦凌烟。（胜棋楼上有曾文正画像）。”“《桃花燕子》话兴亡，马阮匆匆送建康。朝暮蜉蝣同一笑，台南十日亦真王。”“一从时相用商才，大贾如云衮衮来。千载瞻园幽绝处，金钱花傍夕府开”。“文采风流递不如，乾嘉末胜道咸初。江南后解输前解，依傍仓山有薛庐。”“秦进画舫暖围春，时有渔郎来问津。闲坐何房思误字，钧衡谁是钓渔人。（曾忠襄镇金陵，幕僚陈某招权纳贿，多在钓鱼巷伎馆，或改节署‘三省钓衡’扁为‘三省钓鱼’。”）雨花台畔血痕蔫，龙膊收功四十年。怪事曾胡殊不料，有人俎豆到金田。”“濠泗风云祚一僧，杀人如草自矜能。红灯尚托朱家裔，直恨无人发孝陵。”“西上陶桓意可伤，石城回首旧斜阳。可怜仪凤门边地，圈作威廉外教场。”“乖崖持节镇三吴，苦恨升平一事无。今试维新开辟手，那能闲却老尚书。”“乖崖”一首，谓广雅也。按是时为光绪甲辰，广雅奉朝命与江督魏午蓝会勘湾址工程，留江宁月余，遍游名胜园林，得诗数十首，今均见集中。吾乡蒯礼卿年丈光典，方绾鹾务，亦有和作，颇为一时传诵。其警句云：“可怜跋扈桓宣武，强迫兴公赋《遂初》。”语意盖指洹上癸卯岁计厄广雅，不令回鄂而言。今据李审言《金粟斋遗集书后》，则谓是诗实其捉刀。审言曾主礼丈家，所言自可徵信。且谓原拟十六首，集中删去五首。记其末一首云：“诗吟佳麓谢玄晖，临水登山更送归。收拾六朝金粉气，庾公清兴在南畿。”此结束语，亦所以尊广雅也。审言于礼丈推服甚至，《书后》中谓其“学博识精，议论奇伟，诗文特其绪余”。又云：“余馆君家五年，自言有笔记数十册，可名《三十年野获编》。”余请观之，则言“语多时忌，不敢遽出”云云。今易世己久，文网己殊，丈之从子若木，刊丈遗集，只及诗文。傥日记能并付剞劂，则有裨国故更大矣。

五四二、礼卿丈官翰林时，以博学雄辩有声。历官楚吴，晚持使节，晋秩京卿，盖将大用矣。审言所谓“在同光初元，名都会胜流所集，君多预其列，成一谈士之魁。”尤足状其为人。丈喜谭诗，顾不多作，其所为乃不越且谷、义山家数，亦见审言所为《书后》中。生平覃研金石，兼富搜藏，为吾乡士夫之最。有《题徐积余乃昌狼山访碑图》二绝云：“书尘乙览始关中，画仿欧洪剧小松。仿佛承平多韵事，且将江海荡心胸。”自注：“曾见黄小松《嵩洛访碑图》卷子，予亦在厂肆收得其《紫云山题碑图》册子。‘欧洪不解丹青笔”《访碑图》中题句也。”其二云：“怕说狼山数点青，当年信国苦飘零。想君毡墨经过处，Е洞狂澜不可听。”自注：’‘狼山青数点”文信国《过卖鱼湾》诗句。”又《前题意有未尽再题》一律云：“唐宋风尘何扰扰，就中佼佼数吴王。人非盗贼奸雄辈，地画吴山楚水长。剩有南唐盛文物，何须天祚吊兴亡。披图不尽苍茫意，拟泐磨崖十丈强。”又有《题李新吾希吕印存》五古，考证精霰，无愧学人。诗见石遗《近代诗钞》中，兹不赘录。丈与余相见颇晚。余第一次游欧时，邂逅于森堡欧罗巴大旅馆中，一谈竟夜，许为知己，遂订交焉。又一年余归自欧，过访金陆，丈体中较在欧时尤健，不过须发略加白耳，迭与讠燕饮，并约观剧，积余亦在座中。不及一稔，遽闻病逝，可哀也已。丈宏奖人才，有古人风，文如夏挺斋（诘霆）、刁度章（作谦）、廖叙畴（世功），武如同邑季雨农（光恩）、陈清源（世贞）诸子，凡所识拔，皆能树立云。

五四三、甲辰一榜多异才，壳臣、远庸、济武、子武外，首数组安。今皆先后逝世，回首旧游，岂胜根触！组安与余不相见者逾十稔，朔南虽隔，音问累通。间君从政治军，均不废学，诗尤勤。五十以后，自号非翁，力疾应官，时作苦语，然不意其奄化如此之速也。君弟瓶斋，裒印遗集，皆生前手自写定。首癸卯讫庚午，多经散原、映盒及其乡人秦子质、余倦知、袁覆庵、汪闲止诸君评注，而闲止之评尤精。所谓看似平常，而自有一种旁薄喷溢不可一世之慨。读君诗者，可以知君之为人矣。君为文勤公长子，生长勋门，多识耆宿，怀旧述德，托之咏歌。录其有关掌故者。《壬子戏题刘雨人藏石菴卷子》云：“一从烽火连江汉，多少缣缃付劫余。谁分夜阑人倦后，眼明重见石菴书。”“御园今已无残瓦，旧事还能忆往年。我对遗笺成一笑，不曾长跪属车前。（卷中有‘迎驾往园子’语。”）《戊午题广益堂》云：“冠佩雍容数举觞，当时职事戒无荒。廿年前事无人识，雪涕重经广益堂。”《甲子题潘文勤消寒第一集册子》云：“老辈风流傥见之，承平文物耐寻思。同时先友都蔫落，剩读雷州兵部诗。（册中潘文勤、张文襄、吴塞斋、董研樵皆先友，王文敏为先公年家子，陈逸山诗今于此册见之。”）“胡篆当时已自遒，（王文敏诗注：‘是日侍郎出示胡甘伯篆’）。张（文襄）王（文敏）吴（吝斋）赵（悲庵）各千秋。（册中有诗）。消寒号令同金谷（张诗注：侍郎约后八集逃会者有箭）。八集今应易访求。”“彝鼎图书散若星，尚书第宅久凋零。龟巢半肪（皆文勤斋名）。成荆棘，记我来窥福寿庭。（文勤第宅在京师米市胡同，余于辛亥秋曾往过之，福寿庭褊犹存。）”《题滂喜斋兰瑞图册》云：“宪斋艺事本多能，（册中吴画双钩兰及丛兰）。只与胡（石查）秦（子街）得并称。（严玉森诗列吴名在胡秦下）。终是状元诗句好，人间谁信有徐凝。”自注：“题诗者两状元最恶，亦不知所指何人也。”《题戴醇士山水册》云：“天机清妙气萧闲，画苑风流不可攀。书有东洲文柏岘，故应鼎立道咸间。”《题乾嘉名人诗稿册子》云：“编珠集腋事应难，廿载搜寻得要删。庄方（耕）邵（二云）冯（鱼门）程（春海）皆健者，须不流沫说船山。（跋者皆但称张船山。”）“经学常州有大师，数行遗墨耐人思。莫将试律轻前辈，此是唐贤应制诗。（庄方耕写《月中桂》试帖一首，跋者以为疑。”）《郑州有感》云：“当时二老相逢处，（辛巳冬先公与左文襄会于此）。长记吾犹襁褓中。文武衣冠朝市改，川原形胜古今同。班荆道故情何异，歃血加盟计已穷。四十七年如俯仰，黄流应笑太匆匆。”《题王壬翁食瓜图》云：“广雅中年犹学董，激园当日本师何。独怜妙笔无寻处，温画周诗佚已多。（南皮题诗：‘是学香光书。’时徐寿翁学书道州，今犹可见笔法。湘绮翁日记：“《食瓜诗图》荇农和最为妙作，今与温味秋画皆不见图中。”）“自阝图题句今如谶，乱世高名事可哀。何似此图能阅世，尽教涂抹不成灰。（叶奂邻题诗有“三刀六子语”。被难时为妄人涂抹，然未损及昼本。”）按此图今归易吟村藏。

五四四、河北雄县，为畿南名邑。张玉裁内翰同书，夙以能诗称。余初识君于蝉香馆坐上，古心古貌，心敬其人。频岁枉诗尤数，有读余《今传是楼诗话》题后一律云：“苍葭白露恨来时，况读渔洋感旧诗。梦裹江湖纷涕笑，角端蛮触决雄雌。题襟邗上曾宾谷，闻笛山阳向子期。付与先生写怀抱，衡来或可解人颐。”又赋谢余诒《诗选》云：“不见阮亭已数年，国风者君为先。惟君与我有同嗜，饷我忽来诗一编。《楞严》当作百回读，文字聊结前生缘。何时海上更修楔，一觞一咏追前贤。（丁卯上巳，公曾以修楔见约。”）余答之云：“杜门不问今何年，长句宠我劳君先。题襟邗上风已渺，（惠诗以宾谷见拟。）感旧渔洋诗初编。文字精诚见肝鬲，江湖响沫关因缘。后山弟子吾所敬，岁寒倍念此士贤。”君学诗于石遗室，故及之。“感旧”句谓蝉香馆主也。所著《一沤阁诗存》，海藏谓其“坚苍有气”。《夜归》云：“河自东流我自西，累累破冢间蒿藜。雁行薄暮作云黑，人影渐长知月低。寺有僧来容共话，门无客到待谁题。频年荒歉兼兵燹，怕见村儿掩面昵。”“雁行”一联，海藏云“乃唐贤佳作”。《苏桥旅夜题壁》云：“聒枕风涛睡未能，拥衾面壁似枯僧。菜根何味鼠窥几，禾稼已收蝗扑灯。群动甯知秋寂寞，孤怀难掩气峻峭。津桥作客今三载，仓猝西归几拊膺。”《犹有》云：“犹有先人敝庐在，此心休与市儿同。但期馆粥硼余口，遑恤蜩螗了我躬。画伏夜行皆鼠子，朝三暮四困狙公。古来治乱诗能述，盍亦从头读《国风》。”以上两诗腹联，均为海藏所赏。以诗诣论，盖能出入巢经、伏之室者。

五四五、老友马通伯先生，自肥上订交，将及卅载。君以己巳秋间逝世，余久拟为诗挽之，未果。志盒曩写示二律甚佳，适如吾所欲言，盖能知通伯生平者。第一首云：“唐松宋画等闲看，兰若谭禅耐夜寒。愿制毒龙参贝叶，不随饥凤食琅歼。须眉中岁垂垂老，著作平生字字安。一载死迟应有恨，及身孔释见摧残。”自注：“第二句指在法源寺与授经曼仙夜半谈惮事。‘’韵则指其反对帝制，辞参政出都事。”第二首云：“桐城耆旧总温然，此是方姚以后贤。讲舍文论清讠燕夜，史家运厄火书年。长哀碧血曾千语，一掩黄肠共九泉。傥遇故人烦慰藉，孤儿键户理遗编。”自注：“后四句均谓碧梦。”凡知碧梦与通伯交谊者，当自了了。《碧梦遗集》近甫编成，而志盒又逝。其遗集刊言丁，闻并属之毅行，又一段山抹微云之佳话矣。

五四六、镶蘅曩僦居宣武城南之南横街，其间壁为翁松惮相国故居；而隔巷之米市胡同，适为吴县潘文勤旧第，即世所谓滂喜斋也。君有《留别南园》及《移居城东》两律，皆纪其事，海内外同作近数百人，应求之广，并世所称，山姜、渔洋，殆难专美。故余赠君诗，有“四海交情争说项，半囊诗句笑封侯”之句。惟和者踵接，付梓犹稽，兹先择其较有典实者，实吾《诗话》。袁珏生云：“宣南移向凤城东，未若蜗居稍适中。（南横街宅与君先后同居，癸丑移居北池子）。闸署冷官甯独傲，十年卜宅半相同。（余官翰林，君官礼部，皆由南横街移东城）。福庐隔巷心滋霉，（福庐师厉东四牌楼三巷，近已谢宾客矣）。申叔安巢迹已空。（南园为列礼部故宅。申受、福庐同为镶蘅礼部前辈）。犹恋旧邻难买得，觥觥名辈有潘翁”。《跋》云“南园旧居，为河南申氏产。余于辛亥质屋时，得观乾嘉旧契，为阳湖刘文定之子少宗伯跃云折俸银所置，宗伯之子为申受礼部逢禄，两代皆礼部世家。镶蘅以礼曹百年后僦居此屋，遂成掌故。他日重辑《京师坊巷志》者，庶有所考焉。”张孟劬云：“十年旧馆忆同车，独尔新诗继浣花。岂有寸心吐芒角，绝怜两鬓已苍华。道人自具安惮地，博士依然卖饼家。（君所居为申受故庐，申受墨守《公羊》，故云）。寥落客星余几辈，春明重到足咨嗟。”陈石遗云：“平生雅慕隐墙东，却住三山七塔中。忽索移居和樊榭，尚愁书局困斯同。车驱黑厂横街近，腹痛黄墟酒所空。（君新居近隆福寺酒家，为端匈斋督部讠燕客处）。知汝过从足吟侣，只应少个白头翁。（谓春榆新逝。）”杨留云：“默数迁流记《水东》，卅年踪迹帝城中。平津阁下来三度，（己酉、己丑、庚寅三次借居鄂立庭阁读所，章佳文勤、文成、文毅后人也）。明照坊南感五同。（乙未至己亥与刘正卿同年同居明照坊，同榜、同官、同分校，同在国史馆会典馆）。竹里又看新笋长，（今春移居ウ公旧庐，所种竹新萌怒生。）梧门回念旧巢空。（去国廿五年，癸亥归里，僦宅养蜂坊，时帆祭酒悬弧地也。居五年余）。弦诗意造无宫徵，观化相期学浪翁。”王志盒云：“轻将越岘换湖东，（余久居上斜街越岘山馆，为宗氵修楼先生旧题。近迁净业湖东，自题为湖东草堂。）廿裁巢痕一瞬中。但识牵船宜地远，不堪思树与君同。庄襟老带踪何定，岐宅崔堂主半空。（东城华屋多易新主）。相望城西今履道，天琴听水两诗翁。”和诗中多有梦华之感，尤以赵香宋之“不分燕方作边塞，且将皇古说咸同”一联，最为沈痛。至海藏之“怪道曹唐坚不去，游仙试为问回翁”十四字，则寄慨更深矣。君南园旧居左右邻有老槐两株，桂林汪巩庵为作《借槐庐图》。城东居庐，则吾宗别业，余所奇附，经营伊始，君即服劳，宅前后老槐数株，皆数百年古物，洵足压倒宣南。君从游垂廿年，佐余最勤，余督勖之亦良笃，颇盼其勿以词人自画也。

五四七、缤蘅觞客新居，坐皆耆硕。庵老人诗即席先成云：“论都喋喋任西东，人海犹藏一粟中。倦圃宦游真意在，山姜诗韵胜流同。冷摊居近书常足，彦会身闲酒不空。铜狄摩挲还醉此，梦余如对霸城翁。（坐有樊山）。”《次樊山翁》云：“精庐新徙凤城东，师友聊为酒一中。家具囊琴携鹤易，乡风祀灶请邻同。隐侯刻意吟雌霓，景重何心滓太空。（是夕月色极佳）。昔铸同人曾眼见，掎嗟吾与霸城翁。”《次卓巴园》云：“春晚酴晒开海东，水滨花事入诗中。（君游北戴河，见寄一诗，有‘毕竟海滨春事晚，酴醵五月尚开花’句）。兼旬莫笑山居暂，三径悬知月夜同。市近车尘偏不溷，秋来杯物尚能空。京华卅载头如雪，剩得旁人唤作翁。”忍堪和诗中有“犹龙老子都还健”之句，自注：“谓软脚之陈樊诸老也。”

五四八、余环游之役，以庚戌夏，道出纽约，因访美故总统葛兰脱墓，观吾乡李文忠公所植树，曾以长歌纪之，并寄李都护圣皋柏林。近检旧箧，复得此稿，距前游廿二年矣。诗云：“我来纽约亲拜葛翁墓，墓旁尚有李侯手植双株树。我与葛侯生不同洲，前后相距约半世纪间，（葛西一八二三年生）。升堂把臂宜其难。李侯与我同里闸，如何一面缘犹惺。敢云两贤不并世，母乃少贱难跻攀。颇忆今夏经过德京之柏林，获遇公子季皋拓胸襟。际晚一谈迄朝曙，醉酒饱德兴轩翥。俊哉名子肖名父，中外争以纯仁许。我虽未见李侯，得见公子犹可想见李侯之为人。昔闻李侯未达日，乡人目以狂生嘲谑频。一朝奇功满天下，始悟英雄自有真。尔来下走遨游大地数十国，侯之轴车所至垂大名。每从西人校食谱，犹以侯名名新羹。（今美洲革华餐宫中有李鸿章杂碎、李鸿章汤等菜名）。君不见，葛翁两任北美合众之国伯里玺，天德畀以万乘未闻丝毫惊。眼底人才渺如鲫，一见李侯心独倾。落机山高淮水清，隔州相应为同声。道义之交无死生，名位岂足为重轻。葛翁如有知，应感当年挂剑情。李侯如有知，应笑乡邦复得一狂生。”诗虽不足存，顺当游记读。季皋丈为文忠幼子，最所锺爱，权奇倜傥，亦饶父风。德京订交，相见恨晚。己庚之际，余客沪上，丈居邻爱俪园过从之欢，为平生最。忆岁丁卯，余居沽上，五十初度，丈有赠诗，余次答一律云：“便以诗狂当酒颠，长安一别又三年。世除鲍叔谁知我，古有尧夫足比贤。犯座客星光斗极，枕流小筑隐云烟。眼前花甲君先到，准拟高歌佐舞筵。”丈长余仅一岁，来书兼申六十介寿之约，故及之。“尧夫”句仍欧游赠诗意也。辛亥国变后，丈卜筑淞滨，罕与世接。鹧夷高躅，人以为难。诗不多作，自云五十后始为之，是又今之高渤海矣。

五四九、良乡密迩北京，以产酒著，张广雅曾以入诗。至炒栗则更都人常嗜者，苍虬有《过良乡》诗云：“良乡绉栗佐浮，犹记城南退食时。一代朝官心死尽，伤心容有李和儿”。按宋人说部云：“汴旧京李和熘栗，名闻四方。绍兴中，陈长乡及钱恺使金，至燕山，忽有人持熘栗十枚来献，自白云：‘汴京李和儿食品工也’盖金至汴后，流转至燕，仍以熘栗世其业”。北京炒栗之佳，傥即传其遗制。苍虬此诗，作于庚申四月，弥见隶事之精。君集中又有《咏武昌卖饼叟》诗云：“华表峥嵘不住尘，望门呼旧只酸卒。霜街一担油酥饼，犹是当年皱面人。”自注：“曩岁往武昌，有卖饼叟，作秦声，寒夜过深巷，其音幽咽。以长燕小炉担，闲以竹筒吹饼令热，焦香喷鼻。自余入都，遭世变，忽忽二十年。今以事复来城中，闻声呼之，果叟也。询其年己七十，自言业卖饼四十年。感今旧事，为成一绝”云云。昔放翁《食炒栗诗》有“唤起少年京辇梦，和寅门外早朝时”之句。旧事上心，同此根触，况苍虬更重以沧桑之感耶。

五五○、海藏集中，有《答严几道句》云：“湘水才人老失身，桐城学者拜车尘。侯官严叟颓唐甚，可是遗山一辈人。”第一句似指湘绮楼，第二句有谓即指通伯者，余窃疑之。通伯抗论帝制，曾有长书，心迹瞰然，知者共谅。得志盒此诗，可为张目。吾乡周梅泉为通伯高足，其挽诗甚佳，录之：“同光以来盛文学，濂亭挚甫称大师。冀州衣钵付姚马，《抱润》一集尤清奇。阳刚阴柔各有美，语本惜抱谁敢訾。望溪义法祭正脉，得骨得髓皆禅机。晚龄治经绝外慕，商兑汉宋穷渊微。文能载道体始贵，巧取六籍供觳敲。忆余随宦岁在丑，父兄持我游莲池。座中矍铄见吴叟，我时拜跪初胜衣。翌年马翁馆柏署，昌黎六一欣同时。我居京国始就傅，日夕ウ诵随群儿。稍长涉历喜弄翰，一札曾荷宗工知。书来奖掖极齿颊，劝我汲古勤文辞。当时头角颇自负，老大无似真当笞。陵遥谷变四十载，风埃离合千愉悲。坑焚祸烈古灵泣，道丧文敝国亦移。裕之修史岂初志，苫为耶律分谤讥。《美新》曲笔有余痛，拂袖归食龙山薇。传闻临终证圆脱，大觉已谢人间羁。于今皖学失宗仰，国宝共惜街吾私。南陈北马夙齐誉，天眷一老犹憋遗。江山人物等可念，挂眼匡阜寒云迷。”诗中“裕之”等句，亦为通伯辨诬。戊、己之际，赤焰方张，斯文将坠，故志盒诗有“及身孔释见摧残”之句。梅泉亦以“坑焚祸烈”为言。后之治国闻者，可于此觇世变矣。

五五一、吾乡刘壮肃抚台六载，治绩烂然。且喜延揽文士，侯官陈石遗（衍），曾入幕中，谈艺最洽。任公《游台杂诗》，尤数及壮肃，其一云：“桓桓刘壮肃，六载驻戎轩。千里通驰道，三关巩旧屯。即今非我有，持此欲谁论。多事当时月，还临景福门。”自注：“刘壮肃治台六年，规模宏远，经画周备，后此日人治绩，率袭其旧而光大之耳。鸡笼至新竹间，铁路二百二十余里，即壮肃旧物。其他新辟容轴之道，尚数百里，鸡笼、沪尾、澎湖诸炮台，皆壮肃手建。台北省城，亦壮肃所营，今毁矣。独留四门以为饰，景福门即其一也，余频过其下。”其二云：“荡荡台中府，当年第一州。桑麻随地有，城郭入天浮。江晚鱼龙寂，霜飞草木秋。斜阳残堞在，莫上大墩头。”自注：“刘壮肃奉拟建台中为省治，筑城工未蒇而去位。今城亦毁，移城门一角于大墩头公园。”其三云：“闻道平蛮使，追逋竟未休。网张隘勇线，器漆社蕃头。弱肉宜强食，谁怜祗自尤。物情如可玩，不独惜蒙鸠。”自注：“日人顷方锐意犁埽生蕃，广张所谓隘勇线者，蹙之于丛箐中。战略与名称，皆袭刘壮萧之旧也，今殆郭清无孑遗。吾游博物馆，见药渍生蕃头累累然。”任公固与壮肃无雅故，特低徊遗迹，孜徵治状，剧心怵目，难已于言耳。台湾既割，举国遂讳言台湾二字。壮肃卒于里第，特旨予血阝，而不正言其官为前台湾巡抚，不知票拟诸臣，是何居心。文道希所著《闻尘偶记》，已慨乎言之。任公研究台事有年，其追怀壮肃长古一章，亦绝好史料，割爱未忍，特并录之：“忆昨甲申之秋方用兵，南斗骚屑桴鼓鸣。海隅倒悬待霖雨，诏起将军巡边庭。将军功成狎文忠，高躅久谢尘轩撄。国家多难敢自逸，笑揖猿鹤飙南征。半天波赤驰长鲸，魉魅甘人白昼行。百年骄虏玩处女，将军飞下万灵惊。鸡笼一战气先王，沪尾设险畴能撄。其时马江已失利，黑云漠漠愁孤城。忍饥犯瘴五千士，尽与将军同死生。手提百城还天子，异事惊倒汉公卿。竭来海气千里平，呆呆红日照屯耕。桑麻满地长儿女，举子往往刘其名。将军谋深忧曲突，谓是脆单前可惩。酒泉乐浪宜置郡，用绝天骄扬汉旌。凿山冶铁作驰道，俯海列屯坚营。宅中议设郡护府，坐控南北如建瓴。料民度地正疆界，以利庸调防兼并。郑渠邺漳随地有，下邑亦满弦诵声。平蛮直穷鸢堕处，要使鹿豕驯王灵。讦谟事事准官礼，边功区区卑李程。中朝大官玩厝火，枋鹞岂喻鹏徙溟。司农出纳吝铢寸，齐威恤邻空典型。轮台已闻罢边议，况乃盈耳来青蝇。将军受事亦六稔，谓麋顶踵酬阙廷。轩车一去留不得，藤蔓啼莺空复情。大潜山下白云横，下有寒湫蛟可罾。手种菜甲日已长，有时南望微抚膺。任尚岂省班超策，辛汤或妒充国能。长城已坏他岂惜，雨抛锁甲苔卧枪。夜来风恶鼍涎腥，上相出莅城下盟。燕云投赠自古有，珠崖弃捐谁输赢。可怜将军卧大床，眼中幢憧百高猜。噩梦惊起月堕海，鹿耳馄身山自青。滔滔沈恨九京，鹃夷不返余涛形。泾原更安得一范，西凉空复说三明。祗今去刂火又灰冷，东方千骑来轻盈。黠□窃踵将军武，竟有竖子名能成。山河锦绣亦增旧，独惜花鸟长凋零。吁嗟乎，汉家何代无奇英，陈汤无命逢匡衡。贾生得放既云幸，晁错效忠行当烹。及其摧残已略尽，九牧所至如罄瓶。一朝有事与人遇，乃若持莛撼大楹。君不见将军呕心六载功不就，翻以资敌成永宁。天地生材亦易，怅望古今从玲姘。”诗中“呕心资敌”数句，在任公固犹有无限感触，珠崖自弃，尚忍言哉！余亦久抱游台之愿，癸亥春已戒途矣，以事未果，笔属及此，不禁耿然。

五五二、老友武进诗人徐石雪，以其同邑唐玉虬（鼎元）所著《五言楼诗草》见诒。其师钱名山已举“兵戈横北郭，师友在柴门”、“百岁乾坤洽古欢，九秋风月逢今夕”、“世上争夸拘盗功，匣中短尽龙渊气”诸句，为之击节不已。余观集中五言如“精诚独到处，耳目两难欺”、“池小惟容月，家贫尚买花”、“梦游星斗上，醉杂钓屠间”，七言如“一片虫声出豆花，一房红叶醉诗人”、“满山松影落衣裳，种花何必自家看”，亦皆清迥可诵，不落凡近。

五五三、宗室盛伯羲（昱），同光间以淹博忠悱负时望，世称意园祭酒者也。所著《郁华阁遗集》，辽阳杨留（锺义）为之写定，刊于武昌。集中《次均答杨子勤表弟》云：“他乡表弟杜陵诗，榜后逢人说项斯。桑梓文章谁可托，乱离亲故不相知。（君随宦楚中卅年不通问）。看荷门巷嬉游地，（君家油漆作，舅祖煺公常携余游十刹海）。古柏祠堂下拜时。内外名家吾与尔，衰年尚能唱和奇。”“早从识字办农晨，小雨新回大地春。违俗自甘伧楚目，力田岂是避秦人。但知名姓终非隐，欲保身家莫厌贫。丙舍郦亭最名胜，更须西上作比邻。”留原作题为《赋呈意园》，云：“五十之年公始满，万方多故竟如斯。沙堤求旧风都邈，中垒傅经事可知。卧病肯忘经世计，横流何似抗言时。空余南合称名古，载酒相从许问奇。”“椿荫堂开待帝晨，裕陵雨露四时春。百年门巷留诗卷，中表交亲得伟人。王室梦争公渐老，陔华待养我犹贫。墓田喜并西山趾，砺饭寒殖好结邻。”两诗均为海内传诵。留曾辑《八旗文经》及《白山词介》等书。所著《雪桥诗话》，于北方献徵，刻意搜采，真不负意园桑梓文章之托矣。

五五四、《郁华阁集》中有《哀杨生作》云：“杜鹃啼血声不止，（一作‘天津桥上秋风起’）。白衣少年佐天子。翻云覆雨骤雷霆，竟与连人同日死。死竟无名世尚疑，朝衣仓卒就刑时。似闻唐代永贞际，刘柳诸人有狱词。经史蟠胸掌故热，鳌氏未诛苏氏族。归隐泉明奔姊丧，解官亦欲持兄服。隐忍徘徊恋主恩，主恩深厚敢深论。茂陵遗稿分明在，异议篇篇血戾痕。剧怜六馆夸高第，亦复城南饮文字。黄（漱兰）李（仲约）当时皆伟人，与尔论交折年辈。万里魂归蜀道难，觚棱晓日自年年。杜陵漫洒云安泪，从此西州有杜鹃。”杨生即杨叔峤京卿锐，幼受学于其兄听彝学博。戊戌秋间，听彝逝世，叔峤将乞假南归，旋以召入枢垣，侵寻未果，遂及于难。诗中“解官持服”，殆即指此。惟以永贞刘柳并称，以余所闻，叔峤为人，沈潜温克，固与同直之谭林不类。李韩同传，亦属不伦。太玄有《过杨叔峤旧居诗》云：“谁记津桥夜雨痕，秋风来吊蜀鹃魂。杨雄何意丹吾毂，江谧无端白汝门。朽骨已随新法尽，匡床尚有谏书存。若凭成败论兴废，甘露当年未足论。”持论之公，可当诗史。

五五五、天津高彤皆（凌雯），吾友苍桧之兄也。比年息影乡园，主持坛宇，献徵搜访，不遗余力，河朔士论，罔不重之。君自癸巳举于乡，以能文有声。辛亥以还，无意荣进，中曾作掾金陵。幕府多暇，恣情游览，成《过江集》一卷，多揽胜吊古之作。蝉香馆主题词云：“老来万事不相关，天厚斯人特与闲。兀坐饱窥《七略》录，胜游恣赏六朝山。史才虚谷申耆后，诗格渔洋广雅间。自古成名无碍晚，君家常侍好追攀。”可谓知君者矣。集中《饮秦淮酒楼》云：“市楼清酒照酡颜，帘影波光荡漾闲。舂水晴生邀笛步，野云低度覆舟山。造门蜡屐真评出，入爨焦桐一识艰。不必莼鲈夸味美，时时风物忆乡关。”《金陵衤集咏》之一云：“青盖迢迢去道旁，从兹江左惯牵羊。千秋莫笑燕支井，尚有心肝殉景阳。”《别瞻园》云：“乎泉草木识炎凉，一客徘徊忆故乡。莫待西风怜白发，伴人篱下看花黄。”肮脏一官，非君所乐，故诗中数及之。又有《甲寅长夏读史衤集感》四十首，君自序云：“袭确士之《啐语》，仅用标题：视阮翁之论诗，不同涂径。”余则谓其风格在遗山蚕尾之间。异日全集刊行，当再从苍桧索读也。

五五六、益阳胡文忠书牍中，盛称杜陵“在家常起早，忧国愿年丰”之句，以为平实有味，从政后读之，更觉亲切。余补辑《童蒙养正诗选》三集，亦录此诗，良以“一日之计在于晨”，所关固綦钜也。日本大田郡有邨怪不近百户，曰寝坊助邨，以人晏起而蒙是名。是邨长幼，罔不颓靡。中有泽田力藏，欲革此弊，每旦击鼓，使众不能睡；又逐户巡行，或门犹未开，强聒使起，虽雨雪不闲。久之邨人被其化，皆早起，寝坊助之名，得以湔除。人德泽田，谋醵金酬赠。泽田谓“君辈既蚤起，酬鄙人已竟，奚以金为？”余间而美其行，乃作歌以风世云：“东方志士惩朝眠，举邨敝习为之蠲，此士安得亿万千！周流八极分化权，自强不息咸法天。”歌为壬戌居东时作，近甫定稿者。

五五七、《咏春草诗》以杨孟载基一律为最，李茶陵极称之。诗云：“嫩绿柔香远更浓，春来无处不茸茸。六朝旧恨斜阳裹，南浦新愁细雨中。近水欲迷歌扇绿，隔花偏衬舞裙红。平川十里人归晚，无数牛羊一笛风。”项联最为脍炙人口。然“歌扇舞裙”，意在帮衬，似转涉俗。苏斋已发此论，且谓“夕阳裹”不如改为“夕阳外”，较有远神。偶阅陈云伯《碧城仙馆集》，其《春草》四律甚佳。录其第四首云：“家在江南水一方，空怜小谢赋池塘。采将芳杜情谁奇，佩到柔蘅影亦香。客路有人愁细雨，天涯何处不斜阳。玉关消息知何似，绿遍前朝旧战场。”“客路”一联，余谓与孟载之“六朝”一联，可谓异曲同工。若其第二首之“人归南浦轻阴后，梦在西州夕照间”一联，则词意近复。夕照斜阳，本系一物，于一题之中，似亦不宜两见。甚矣诗律之难也。

五五八、东邻吟侣中，上屋久泰别署竹雨，固今之有数诗人也。其《题画》云：“高下石林微径通，白云摇曳一溪风。修琴道士去何处，门掩寒山落木中。”风致逸宕，饶有储光羲、雍陶之胜。又《内子小祥忌日》云：“寒花冷篆傍空帏，家祭告卿卿莫悲。儿女一年无一病，老夫健饮又诗。”字字真挚，置之香山、诚斋集中，竟不能办。竹雨为诗人国分清弟子，主编《东华衤集志》，搜集中外诸家诗文书画，月刊一册。昀谷过余，每见案头诗刊，辄嗜读不释手。此君论诗精刻，对时贤颇少许可，而于竹雨则殊有好评。竹雨闻之，当亦引为同调也。

五五九、太玄居东，与竹雨稔。返国后适值渖变，隐居旧京。竹雨奇诗奉怀云：“仙槎遥向故山岑，履迹苍茫不可寻。万里音书秋雁少，无边感慨暮潮深。浮云欲夺寥天色，明月能知隔海心。何日重为文字饮，尊前翦烛共披襟。”太玄答之云：“殊方妙契密苔岑，山馆诗盟不厌寻。秋雨忽催归计疾，海云遂共别愁深。酒消失喜怀人句，膏炮增凄念远心。氛寝冥冥寒未了，清游回梦只沾襟。”君房语言妙天下，吾于太玄亦云。

五六○、新建陈子立秀才语熊秀玉处士曰：“予读《击壤歌》，疑有错简。鄙意欲以‘何有于我’为句，‘哉帝力’为句。”秀玉曰：“我欲以‘我何有哉’为句，‘于帝力’为句。”二公不多为诗，而论诗精当如此。子立乃昀谷师也，昀谷为余言之。

五六一、常熟宗明经汝成字药锄，吾友子威之尊人也。精史地训诂之学，博极群书，锲而不舍。咸丰庚申，红巾陷常，杀戮最惨。君被掳至皖赣三年，归后家无片瓦。遗诗多闵乱之作，盖少陵《同谷》之遗也。《哀尸吟》云：“城东城西城南城北，但见红是血白是骨，不缺头即缺足。此何物耶？云是人民遭杀戮。呜呼！云是人民遭杀戮。谁无父子兄弟？谁无父母妻族？生者望生还，死者不能续。死者不能续，生者泪漱漱。呜呼！云是人民遭杀戮。”乃庚申红巾破城后作。又《宿西江山楼夜雪》云：“一夜朔风吹不绝，推窗万仍玉生寒。谁怜独客三千里，明日关山行路难。”《芜湖道中忆家》云：“异地乡音别，谁怜远客贫。秋风寒澈骨，不雨亦愁人。雁绝难通信，途穷欲问津。迢迢千里路，日落暮烟屯。”《归乡大雾》云：“久客今归来，但听乡人语。对面不见人，余乡在何处？”以上为洪杨时被扩作。《感事》云：“花尽江南欲断肠，一天愁思正茫茫。流莺有恨春难驻，野水无言草自芳。从此满园人寂静，何堪故国话凄凉。多君若问兴衰事，敢怨东风镇日狂。”自注：“庚申乱后作。”

五六二、老友陇上马云亭都护，别数年矣。近奇示《晦珠馆稿》，乃厥配书城夫人诗。余乃知君唱随之乐，为之神往。夫人名汝邺，成都马溆午部郎之女。溆午以名孝廉有声太学，受知于长沙张文达，晚从政塞外，大府重之，民国初元病殁。夫人孤露劬学，食贫耐苦，并以课读所入瞻母，志行坚卓，须眉所难。其闺兴诗云：“曾向穹苍私立誓，北宫遗范敢为师。”可以知所志矣。所为诗清婉旷夷，如其为人。《闺兴之七》云：“论兵久己厌风尘，妙格簪花爱洛神。晓起裁笺同捉管，闺房乐胜画眉人。”《偕外子游西湖》云：“最爱韬光竹万竿，天然翠幔画中看。春来更喜添佳趣，半助僧房玉版餐。”遣词支均，均有义法。将来佳话流传，亦不让高文良与季玉夫人专美矣。

五六三、壬申五月，芝丈招同太炎昀谷集正道居。太炎询及予与昀谷近诗，昀谷举《宿习》云：“问道参禅访游侠，几年陶铸一书痴。梦中插翅诸天窄，倦后扪心百事非。今古英雄各颠倒，万千名相总支离。笑予宿习销难尽，逢著闲人好说诗。”又和予《闲云》云：“几载徘徊北斗傍，野人妄念本寻常。桃源避世今何有，草市安身策最良。梦与真灵共搜讨，起看天地久低昂。闲云似说丁沽好，好种莲花作道场。”予举《闲云》云：“闲云招我镇夷犹，一往闲心浩莫收。纵使桑田复沧海，肯甘禹稷换巢由。千秋以后谁青眼，好友相逢半白头。满地迷阳君不见，夜行底事未曾休。”又《和昀谷宿习》云：“每从多劫追余习，我亦人间第一痴。三月初三又修楔，五旬过五合知非。平生忧乐梦频搅，世路昏茫孰远离。佛法分明奇文字，未妨寒拾共论诗。”太炎谓“昀谷诗无火气，什耕诗稍有火气，皆字字隽雅，一洗晚近繁缛粗犷之病。某生平论诗，无火气亦好，有火气亦好，独不喜无病而呻耳。”少顷，又自书五言今体二苜，其一云：“蹈海千行旅，磨坚一秃翁。蒹葭随露白，鸿雁入云空。地坼成初郡，民劳不素风。试吟《紫芝曲》，应与夏黄同。”其二云：“行年今六十，斯世孰吾徒。学佛无乾慧，储书不愈愚。握中余玉虎，楼上对香炉。见说兴亡事，孥舟问五湖。”且写且言曰：“此两诗，亦一有火气，一无火气也。”余与昀谷争睹为快，皆一气鼓荡，兼襄阳太白之胜，得之考据家，尤为希有。既而芝丈索观予三人之作，颔之而不加评。盖芝丈诗极沈挚，不能求之字句间。昀谷尝称其“稍存仁人心，作鬼亦自若”二语，谓：“才人、诗人、学人皆不能道。”然哉，然哉。余与太炎交垂三十余年矣，藏君手书百通以上，庚申以后，半付飘零。此番滓沽欢聚，愈觉情亲，临行依依，不忍别去。留赠联语，为：“扁舟散发今何地，青眼高歌尚有君。”老笔腴健，前溪见之，把玩不置，笑曰：“太炎此十四字，未必肯举似第二人也。”

五六四、组兴陈诵洛（中狱），一字嵩若，别额侠堪。近以所著《转蓬集》，分赠予与昀谷。予两人约各选警句，以观所取之同异。越日互出相质，如：“阅历渐于忧患得，才华真为簿书消。”予所赏也；“到底虎贲徒貌似，典刑何处觅中郎。”昀所赏也。至“多少苍茫家国事，世人偏作酒徒看”，“我我周旋辑作我，更持孤抱向谁陈”诸句，及“论石不喜平，此独平可喜。夜半月明来，一片拟秋水”一首，则两人所同赏也。君为城南社中健者，旧著有《侠宠诗存侠宠随笔南归志》、《两漠书歌谣辑》、《晋书歌摇辑》、《蟑香馆别记》、《今雨谈屑》。年少北游，历宰满城、肃审、三河、玉田、密云、磁县、蠡县，所至有声。津居张桥一陋巷中，与余蓬莱寓卢相距伊迩，过从较易。解宫以后，淡泊自甘，嗜诗如命。余答君诗，有“诗人循吏古亦鲜，谈屑有味如连珠”之句，殆非饰词也。蝉香评君《谈屑》，谓“绿其笔妙，虽叙小事，亦复逋峭有致”。赵幼梅则谓汪尧峰之《说钤》，不是过焉。中有一则，述与余订交巅末特详，摘录如下：“前岁重阳，择庐席次，始识王逸塘先生，修髯入画，言论如风发泉涌。谓久耳诵洛才名，意为老成饱学，不信今尚盛年也。席散，幼梅戏赋一绝句见赠曰：‘新城夙昔重君名，意谓波澜属老成。谁信飘萧人海裹，绮年玉貌一书生。’”去春予有涞水之行，先生置酒为饯，予即席赋谢，有“身在终须担道义，途穷原不讳饥寒”之句，同座曹镶蘅评为“似宋贤刻意之作”。镶蘅尝受业先生之门，以诗文蜚声海内，方之古人，犹籍提之于昌黎，苏门之有秦晁也。先生诗多见道之言，如《答海藏》曰：“秀林天不禁风摧，难用方能别大才。老骥见称终在德，幽兰木折底须哀。”和《醇士》日：“念乱每心但熟，逃名转冀俗相轻。”《和情仲》曰：“霜后寒枝弥自惜，烧余幸草岂人谋。”《简海藏》曰：“贞标不共山川改，道气能瘳世俗贫。”至若《丁卯秋日西归渡海》之一日：“苍茫云水浑无际，倦眼遥开悟大空。我与塑堂同一视，万星历历到胸中。”浩瀚中自见精湛，盖有非章句小儒所能梦见者矣。君近赠缀蘅诗，结语又曰：“海内觥觥王督部，风人春风雨夏雨。欧阳门下得东坡，看汝中原建旗鼓。”刻画无盐，唐突西施。缤蘅见之当有同感也。

五六五、叔进、昀谷二居士《妙峰唱和诗》，周子干同年谓是“天上人说法，不似世间文字。”予观叔进句，如：“要求亲切何须问，直下承当已太迟。”“稍留毫发皆为病，真到平常是大奇。”“老去初禅还喜乐，少年活计爱新奇。”“除却禅宗那有学，可怜无术使人知。”昀谷句，如：“正冷淡时梦亦好，最分明处得偏迟。”“室可庇身不妨陋，书惟遮眼胁求奇。”“多暇寻常足颓放，无聊容易耗灵奇。”“目前大好安心地，索妙求玄总是痴。”实皆注重禅功，不似天人缥缈之语。

五六六、咏蝉诗，或举午诣之“生死去来皆旅泊，是非彼此一喧啾”，昀谷之“碧桐枝上修琴谱，红藕花中作道场”，以为借蝉说法，从来无此快语。然昀谷谓午诣之“旅泊”、“喧啾”二语，古人亦不能到，“琴谱”、“道场”句，何足相敌。因自述五古数语，如：“沈约嘲经生，陆云叹至德。或过或不及，二俱没其实。平生矜而廉，倘亦古之疾。”笑曰：“此或品蝉恰当耳。”近闻昀谷、午诒论法相宗，独取“八五现量”，并谓古今传诵诗句，未有出于现量之外者。予因证之古人，如元亮之“采菊东篱下，悠然见南山”，右丞之“行到水穷处，坐看云起时”，左司之“落叶满空山，何处寻行迹”，岂非现量？又如陈王之“明月照高楼”，宣城之“大江流日夜”，香山之“欲得身心俱静好，自弹不及听人弹”，子瞻之“此间有句无人赏，送与襄阳盂浩然”，诚斋之“袈裟未著嫌多事，著了袈裟事更多”之类，岂非现量？此外僻句、涩句、聱牙诘屈之句，不但人不能读，越时稍远，作者亦不能举也。至于太俗太陋及一切粗犷之语，有似“现量”，而一无可采，则亦不足论矣。

五六七、昀谷《君莫舞》三章，其一云：“无人不是我，虽至顽悍，天真本蚵娜。君莫舞，万品无非清净侣，何为影思独处。”其二云：“无处不是家，虽在瘴雾，道力常亨嘉。君莫舞，万国尽多安乐土，何为矫首思天宇。”其三云：“无日不是春，虽极寒焙，元气犹浑沦。君莫舞，万年不失中和序，何为抗志思太占。”三诗味淡声希，所谓不食人间烟火者。午诒、皙子均极赞赏，谓与平子《四愁》相埒。余以为方之平子尚不能尽，若次山《古风》，差足彷佛耳。

五六八、新建胡步曾（先脯），研生物学，极有心得，而诗学亦有静穆之致。七律如《宿小九华山九华禅院》云：“池州九华不可攀，携筇且看衢州山。著霜林果挂红紫，趁伴野禽时往还。到门松顶月初上，息影僧寮更向阑。平明礼佛受五戒，更仗悲智镌痴顽。”扌幻折如意，双井遗音。七绝如《安远道中》云：“谷转溪回草树昏，经行尽日不逢村。前山雨过云犹湿，百道风泉并一喧。”《郊游》云：“樱桃作花晴渐稳，野难出林风正高。胜日作闲饶静趣，息心亭畔听松涛。”则又合坡谷为一手矣。君与昀谷、剑丞同邑，行辈略后，昀谷时称其人与诗。诚哉，新建之富诗人也。

五六九、诗钟“女”“花”第二唱，集唐嵌字格，相传鼎甲三名，为“青女素娥俱耐冷，名花倾国两相欢。”“商女不知亡国恨，落花犹似堕楼人。”“神女生涯原是梦，落花时节又逢君。”听水老人酷嗜敲诗戏，几类竹谈，虽深夜不以为苦。月前渡海，座中偶以“日”“中”一唱为题，老人应声曰：“日暮何堪途又远，中乾其奈外犹强。”闻东邻某诗人见之，颇滋不悦，太玄曾为予言之。太玄每来津，必有谈艺之乐。觉庵饷以家庖，招予作陪。饭后涉及诗钟女花故事，君乃《诵妓》两联云：“月明小院花无主，风定闲阶叶有声。”又“曾向东山理丝竹，愿移北斗扫搀枪。”末谓曾借用“神女落花”十四字，以实此题，人皆称妙。予曰：“作者仅得探花，君来博状元矣。”相与大笑。君更诵《辫发水烟袋》佳联云：“一代兴亡讥索虏，万家呼吸费铜官。”间听水近有“周”“良”三唱云：“人遇周施鱼亦乐，世无良乐马应羞。”又“万木周遭藏水郭，片云良久傍山楼。”予因诵曩与蝉香、正道敲“重”“易”一唱云：“重耳居然能返壁，易牙未必解调羹。”“重山复水非无路，易俗移风要有人。”君谓“重山”一联，其襟抱恢阔，风度端凝，足与希文之“愿为金镜，请就干将”二十字相颉顽。时适有老友年花甲续鸾弦者，君为作伐，予乞撰联。君曰：“何不将‘重山’十四字移写赠之？”予曰：“君真滑稽人也。”太玄冰雪聪明，才思敏捷，即此可见一斑。

五七○、鹤亭曩偕遐庵、叔雍游虞山，访得河东君墓，余《诗话》中前已及之。比岁淹留白下，时有胜游。又于南京太平门外访得杜茶村墓，且致祭焉，表彰遗逸，攸关风教，正未可与词人好事同年语也。近承写示两诗，并述颠末，略谓：“出太平门过蒋王庙，有地名王家井者。由此步行，度阡越陌，询刘家井，佃人刘姓屋后，即杜茶村先生墓。墓前有五碑，其一为光绪中重刻方望溪所撰墓表，表内称先生葬梅花村。今墓前虽有梅花，然询村人以梅花村，则瞠然不省也。若先询刘家井，则人人能知，但不能知其间有杜茶村墓耳。今年清明，偕鄂人刘禺生、李葆初同往祭，携鄂中所制糖供墓前，浇以酒，焚以纸钱。祭毕赴聚宝门外回回马祥兴家共饭。此肆极逼狭，而所制鸭冠于南都，尚系洪武初开设，马氏世其业。达官贵人，既嫌其陋，而路又远，盖无枉顾之者。是日，想及茶村先生生前或饮于此，特奔驰数十里就之，亦极思古之幽情矣。”鹤亭诗云：“沧海罡风竭，青山故国围。生怜身是独，死叹鬼仍饥。文采一棺戢，兴亡双泪挥。为公歌楚些，灵爽或来依。”“杯酒通门旧，余生厄运同。每摩深翠石，曾见杜陵翁。（余家深翠山房为先生三次过如臬所居）。归榇宁忘蒋，招魂合配龚。所嗟林古度，无地哭春风。（林古度先生亦葬锺山，访其墓不得。）”又孝感李葆初（启攵琛）诗云：“客死杜陵叟，十年复此翁。苍山依北郭，孤冢卧春风。世乱如循辙，诗人一例穷。我来酌卮酒，徙倚夕阳中。”“望已当时重，名犹牧竖知。梅花荒老屋，丰草没残碑。只合江篱荐，生怜风德衰。孝陵傍终古，风雨护灵旗。”武进吴漫庵（镜予）诗云：“憔悴扬州地，能销杜牧魂。避荒千里出，阅世一杯存。歌凤音谁嗣，潜龙道自尊。孤芳今歇绝，草绿旧时村。”最近又于重阳前一日，偕颖人、董卿、鹤亭、仲云，复往拜墓，并有联句诗云：“九月霜曼（高颖），郊游惬连衽。历块飚车驰（董），问涂村竖稔。荒榛翳短碣（鹤），孤坟恸华寝。中有古遗民（仲），刚介性所禀。门因蒙叟闭（颖），节并乳山凛。千金换伊凉董，八口断烹饪。常嗟衰凤饥（鹤），宁作寒蝉噤。大言骂伧父（仲），变雅见诗品。黄冈老不归（颖），峨眉句谁捻。表阡桐城方（董），同调宣州沈。余白走且僵（鹤），龚周交独审。蹉跎瓜洲路（仲），旅殡冷衾枕。寂寞梅花村（颖），山疮生噤痒。斯文惧沦丧（董），志士多坎壕。永悲龙蛰穴（鹤），空使鱼惊沧。吾辈系一官（仲），卒岁盗寸廪。沥肝郁轮（颖），追踪惭踔跑。展拜荐菊泉（董），留题扫苔锦。暮钟动邻寺（鹤），归路谋市饮。水乡足蟹（仲），山厨富葵荏。旧雨暂欢会（颖），良辰可勤恁。竞病恣雕镀（董），老钝烦镌镘。莫辞淹才尽（鹤），那知粲貌瘦。联吟纪斯游（仲），醉墨泼余渖（颖）。”按茶村墓址所在，纪载每多歧出，沈归愚《别裁》集，则云在聚宝门外，（毛亦史诗注）。卓尔堪《遗民集》，则云在燕子矶东麓。衡以地望，恐有传讹，要以望溪墓表所述为最可信。其所指锺山梅花村，今之王家井者，当即近是。然梅花之盛，已非复从前矣。茶村与巢民先生为文字交，康熙二年，曾与陈其年、王阮亭辈修楔水绘园。或问茶村曰：“阮亭诗何如？”苔曰：“酒酣落笔摇五岳，诗成献傲凌沧洲。”又问：“君诗何如？”曰：“但觉高歌有鬼神，谁知饿死填沟壑。”语见《池北偶谈》。鹤亭为水绘园孙，通门怀旧，所感独深，读其“余生厄运同”一语，盖情见乎词矣。

五七一、茶村身世之厄，信为明季诸贤之冠。按方传称其“以康熙丁卯六月某日卒于维扬。卜葬蒋山，其夙志也。丧归初寄长干僧舍，一二故人谋卜兆。子世济曰：‘吾有亲而以葬事辱二三君子，是谓我非人也。’无何世济亦卒。先生故三子，一子幼迷失，一为僧远方。众莫敢主。又数年长沙陈公沧州来守金陵，始捐俸买小邱蒋山北梅花村葬之。或口占云：‘江南有客杜茶村，文采风流世所尊。不有沧州陈太守，谁为营葬太平门。’又朱少文云：‘不合时宜痴太守，金钱不爱爱诗人。”’风义之笃，异代所称。迄后楚北乡人，频加修葺，遂成名迹。朱培生明经锺萱亦有诗云：“百鸟啁啾饥凤存，梅村应觉愧茶村。冬青伐尽前朝树，赢得诗人表墓门。”以上见江宁陈作霖（伯雨）所为《可园诗话》中。伯雨博综旧闻，成书甚夥，所言自可徵信也。

五七二、沈涛园中丞，有《展墓杂诗》之一云：“只有广场堪打麦，犹间遗事话烧烟。骖鸾一去无消息，化鹤归来不记年。”为其外祖林文忠公少穆作也。文忠动业彪炳，海内所知，条理缜密，见之书翰。人只诧其精勤，而不知基于素养者久矣。按文忠乡榜，为嘉庆九年甲子，时年二十，就旁邑记室，以前削牍见赏于闽抚张公师诚，遂延入幕，是为知名之始。生平持论，以为“交际启事第凭尺一以通情，于此而不竭吾诚。乌呼！用吾诚。”公既擅绝词翰，复笃于师友渊源，虽羽书旁午，亲切函札，从不假手于人，以故外间流传遗札甚多。僚吏禀牍写作佳者，每亲自批答圈点付还。客有以琐屑为嫌者，文忠曰：“寒士缘此增重，官吏亦缘此加意。”佐治人才所系，固不细也。湘阴李文恭公星沅，以名孝廉掌安化陶文毅（云汀）鄂藩任内书记，文忠知其词翰为天下第一，托人以千金聘之。会文恭已辞馆入都会试，得馆选，未果来。其后卒代文忠为钦差大臣，督办广西军务，卒于军中，亦与之同。涛园《题文忠手札》诗中有句云：“平生重师友，辨曲擅书记。后起赏长源，落星追管桂。”盖谓此也。歙县程春海侍郎赠文忠楹帖云：“为政如作真书，绵密无间；爱人若保赤子，体会入微。”余所见文忠遗札，率皆密行细楷，长言往复，叹其心血多人数斗，“绵密无间”一语，亦足状之。

五七三、涛园生平熟读《左传》、《坡集》，得力最久，每以入诗。海藏楼挽诗，所谓“共推《左》癖如元凯，酷慕诗流作老坡”者也。近人为同光派诗，闽才独盛。沈乙庵尝戏谓之曰：“假有张为图者，太夷为‘清奇僻苦主’，君为‘博解宏拔主’，可乎？”君颇自任，犹若不足。其意气遒上，有如此者。见乙庵所为《诗序》中，观槿为君外孙，承遗命刊君集，谓君于同光以来朝政时局，人物掌故，多所纪述，可作史观。听水老人赠君诗，亦有“史料一朝《正阳集》，才名并世海藏楼”之语。《正阳集》者，君监榷江淮间所作也。其时幕客有陈木庵、林暾谷二君，从容赋咏，积诗遂夥。集中有《喜冯庵至怀暾谷津门》云：“东舍冯庵西晚翠，唱予和汝《正阳》诗。暑中热客作归计，花下郎官行苦饥。风雨孤灯师有道，星河万里夜何其。此邦不信成都会，人物犹堪记一时。”即是时作。又有《戊戌十一月二十三日写经竟书后》云：“春及东坡百日期，牛衣身后梦犹疑。谁知呵冻书丹夜，独对清斋礼佛时。望帝烦冤天许醉，世尊救苦事何裨。桐宫左右精灵绕，嫠也招魂恐未时。”距暾谷遇难后百日作也。君以女妻暾谷。女亦能词，有才名。所著《崦楼词稿》，君题诗云：“婚嫁愿初了，吾欲老邱樊。志业既不遂，矧乃众论喧。劳生昵儿女，息影求田园。邂逅及当时，年少王公孙。词女得所适，食贫宜清门。名声忌藉甚，论诗钝根。书丛恣瞑想，置笔穷溷藩。一朝忽舍去，肝胆奉至尊。论思任亲切，旬日看翔。士论谓庇主，子弄疑推袁。诸侯诬苌叔，太  学讼陈蕃。成仁他弗恤，群吠安足论。诗卷留天地，千秋晚翠轩。劲节耐冰雪，忠魂依天阍。崦楼绝妙词，合校声暗吞。酬子瞰名章，空龄啼哀援。须臾忍性命，待子理覆盆。抑情更感逝，腹痛能无言。锺山那子翁，晚岁弥温存。结构决明年，突兀悬江村。（时家书有‘卜筑湾湾裹’之议。）老夫谋少憩，精卫方街冤。”以上均见《正阳集》中。改革后有《义熙集》，其《甲寅八月十三日，感答南海兼报节庵》云：“音容入梦已模糊，碧血宁为绛市苏。海外人归为位哭，劫余老去痛心无。前朝遗草分明在，（杨氏遗孤墩德宗手诏。）实录他年点窜殊。料得斯文天未丧，更生正气不曾孤。”亦追悼晚翠轩之作。

五七四、吾邑清初诗人，以许李二家为最盛，李谓容斋、丹壑父子，许谓杜邻（裔衡）、四山（孙荃）父子也。杜邻为明湘畹中丞（如兰）之子，清门文采，良有自来。中丞以万历进土，官至桂抚。邑志载其《香雪庵全集》共十二卷。今只存一卷，且无序跋，皆中丞山居及知光州迁工部郎时作。而抚吴抚桂，所作均佚，知其散失者多矣。集中《咏女将秦良玉援辽》云：“铁骑红妆照汉城，蛾眉高髻拥长旌。军称娘子香成阵，队出佳人翠作营。花衬锦袍宜鬓绿，光寒宝剑逼钗明。提戈直夺胭脂塞，共道封侯属女英。”可作诗史读。

五七五、齐君白石，学画学诗，俱在中年以后，一以冬心为师。画得冬心七八，为东赢所重久矣。今观其诗，如《疏篱对菊》云：“西风吹袂独徘徊，短短秋篱霜草衰。一笑陶潜折腰罢，菊花还似旧时开。”《甘吉藏书》云：“亲题书目未馍糊，甘吉楼中与蠢居。此日开函挥泪读，几人不负乃翁书。”均有淡宕之致，亦冬心嫡派也。

五七六、予于诗钟不多作，而“重”“易”一唱，偶得“重山复水非无路，易俗移风要有人”二句，诵洛尝以属之蝉香，既知其误，乃贻一笺云：“因忆‘斜阳占柳’，放翁亦作潜夫；‘青草池塘’，师秀传为君实。古人名句，恒见雷同。爰赋小诗，以博莞尔：‘未必南宗异北宗，东云时复遇西峰。他年谁定诗公案，一笑阁黎错打钟。’”诗笔爽丽。其实古人此类甚多，夏五传疑，不足深论。诵洛乃复为诗正之，亦足添一段公案也。

五七七、五言绝句，最不易工。偶阅宋诗，如菹仲淹《淮上遇风》云：“一悼危于叶，傍观亦损神。他时在平地，无忽险中人。”苏轼嘲子由云：“堆儿尽埃简，攻之如蠢虫。谁知圣人意，不在古书中。”张舜民《百舌》云：“学尽百禽语，终无自己声。深山乔木底，缄口过平生。”张孝祥《野牧园》云：“秋晚稻生孙，催科不到门。人闲牛亦乐，随意过前村。”刘克庄《乍归》云：“宫满无南物，飘然匹马还。惟应诗卷裹，偷尽桂州山。”真山民《吉水夜泊》云：“入夜始维舟，黄芦古渡头。眠鸥知让客，飞过蓼花洲。”邵定《渔家》云：“渔家临水住，春尽无花开。年年谢流水，流得好花来。”罗公升《谢友人惠菊》云：“困粟分公瑾，千金寿仲连。山人不须此，再拜菊花前。”数诗虽非盛唐韵味，然亦爽似秋籁，有飘逸不尽之致。

五七八、宋人六言诗，如陆游《杂兴》云：“举足加刘公腹，引手捋孙郎须。士气日趋委靡，赖有二君扫除。”彭汝砺《田园乐》云：“买田何须近郭，作屋却要依山。青山共我终始，白鸟随人往还。”朱子《铅山立春》云：“行尽风林雪径，依然水馆山村。却是春风有脚，今朝先到柴门。”文同《偶书》云：“相如何必称病，靖节何须去官。就下其谁不许，如愚是处皆安。”汪荐《演雅》云：“布谷不稼不穑，巧妇无褐无衣。提壶不可挹酒，络纬匪来贸丝。”汤汉《自儆》云：“《春秋》责备贤者，造物计较好人。一点莫留余滓，十分成就全身。”毛翊《墨竹》云：“伯夷有夙世契，子猷结千古交。烟外三叶五叶，雨中一梢两梢。”六言最易笨滞，此皆字字飞动，读之令人心旷神怡。

五七九、词有纯是现量，不用风花雪月妆点字面者。如山谷云：“拚了又舍了，定是者回休了，及至相逢又依旧。”顾复云：“换我心为汝心，始知相忆深。”吕渭老云：“怎生分得烦恼，两处匀摊。”李甲云：“拚则而今己拚了，忘则怎生便忘得。”僧皎然云：“问东君因甚将春，老却闲人。”温飞卿云：“梧桐树，三更雨，不道离情更苦。一叶叶，一声声，空阶滴到明。”柳永云：“忍把浮名，换了浅斟低唱。”石孝友云：“拟写相思持送汝，如何尽得相思意。”周紫芝云：“杜鹃只解怨残春，也不管、人烦恼。”徐一初云：“便破帽飘零，也得传千古。”无名氏云：“扁舟寓兴江湖上，无人知道名姓。”孙夫人云：“别离情绪，待归来都告。怕伤郎，又还休道。”刘焘云：“告汝高飞远举，前程事、永没磨折。”程垓云：“黄昏院落，问谁犹在凭阑处。”黄机云：“只把从前不杀，也应换得长生。”赵以仁云：“雁声能到画楼中，也愿玉人知道有秋风。”赵敦儒云：“悔不当时描得，如今何处寻觅。”严仁云：“一春不忍上高楼，为怕见、分携处。”李白云：“应是天仙狂醉，乱把白云揉碎。”姜夔云：“杨柳津头，梨花墙外，心事两人知。”苏轼云：“道则浑是错，不道如何即是。者裹原无我与汝，甚唤做物情之外。”辛弃疾云：“溪边白鹭，来吾告汝，溪裹鱼儿堪数。主人怜汝汝怜鱼，要物我，欣然一处。”朱子云：“睡处林风瑟瑟，觉来山月团团。身心无累久轻安，况有清凉池馆。”以上词句，或言外得禅意，或即痴处可以参禅，各有妙处。而苏辛与朱子之词，皆是正面，不用向外猜量，尤不易得。盖词者，诗之余也。诗贵现量，则词当不出现量之外，不过较诗更曲折耳。

五八○、诗有八病，一日“平头”，谓第一字与第六字同声，第二字与第七字同声。二日“上尾”，谓第五字与第十字同声。三日“蜂腰”，谓第二字与第四字同声，犯在一句内，如蜂身之中纽。四日“鹤膝”，谓第五字与第十五宇同声。五日“大均”，如五言用“新”字均者，九字中不得更著“真”均中字。六日“小均”，除均外，但九字中有相犯同声者是。七日“旁组”，如十字中已有“田”字，不得著“寅”“延”字。八日“正纽”，如“王”、“衽”、“任”、“入”四字为一纽，一句之中，不得犯此。沈约云：“八病惟上尾鹤膝最忌。”王元美谓休文拘滞，不免商君之酷。然休文又云：“文章当从三易，易见事，一也；易识字，二也；易诵、三也。”此论至为乎允，从古传诵之句，未有出此三易之外者，亦相宗之所谓现量也。

五八一、或以作诗之要问崔德符，曰：“但多读而勿使，斯为善。”

五八二、五字句以上二下三为脉，七字以上四下三为脉，其恒也。若元微之“庾公楼怅望”，韩退之“虽欲悔舌不可扪”，皆蹇吃不可学。

五八三、今人作诗，必入故事，盛唐即景造意，何尝有此。故诗贵尚清虚。

五八四、唐明皇令僧教康昆仑琵琶，僧云：“且遗昆仑不近乐器十年，使忘其旧日本领，然后可教。”今人欲学诗，亦须忘其平日碉琢之习，然后可学。

五八五、张藉祖《国风》，宗漠乐府，尤长于用俗。王介甫题张集云：“看是寻常最奇崛，成如容易却艰辛。”凡用俗言俗事，较用古更难也。

五八六、王思任云：“李贺以哀激之思，作晦僻之调，喜用‘鬼’字、‘泣’字、‘死’字、‘血’字，幽冷溪刻，法当得夭。”

五八七、老杜每逢宴集，往往赞人食味，如“且食双鱼美，谁看异味重”之类，不一而足。又“华筵直一金”。酸穷可怜，法当得贫。

五八八、世谓许浑诗不如不做，鄙其无才藻，无教化。孙光宪甚薄之。方回亦云：“如人形有余而均不足。”

五八九、世称章孝标“云领浮名去，钟撞大梦回”二句新爽，然上句较胜。

五九○、周朴多得猛句，无可时出雄句，咄咄火攻。贯休奇句似从天坠，皆不虚传。湘乡以大句赞芋仙，似用米汤太过。

五九一、储光义闲婉真至，高处似元亮，平处似右丞，可称妙品。然七言诗实无可采。

五九二、七言近体，求一压卷之作，古无定论。严沧浪推崔颢《黄鹤楼》，何仲默、薛君采推沈期《卢家少妇》，王宾州则谓当于老杜“风急天高”、“老去悲秋”、“玉露凋伤”、“昆明池水”四诗中求之。其实沈作较优。

五九三、苏涣以盗始，以盗终。老杜称为静者，寄诗望其致主尧舜，屡赞不已。世称杜为诗史，颅如是耶。

五九四、僖昭时，有白衫举子，乞而歌于市云：“执板高歌乞个钱，尘中流浪且随缘。直饶到老长如此，犹胜危时弄化权。”此人胸次超旷，目无宰相，大是可儿。

五九五、明代诗人，率多优孟衣冠，读之令人沉闷。惟陈白沙明彻爽快，皆见道之言。五言如“吾道有宗主，千秋朱紫阳。说敬不离口，示我入德方”，又“此心自太古，何必生唐虞。此道苟能明，何必多读书”，又“真乐何从生，生于氤氲间，氤氲不在酒，乃在心之玄”，又“混沌固有初，浑沦本无物。万化自流形，何处寻吾一”，又“小雨闭空斋，青青竹映阶。道人终日静，一枕到无怀”，又“冬眠不觉晓，开门见白云。云中何所有，童子两三人”，又“霜前淡淡花，瓢内深深酒。今日陶渊明，庐山作重九”，又“作诗尚平淡，当与风雅期。如饮玄酒者，器用瓦为卮”。七言如“白日几时生羽翼，金丹负我不神仙。东家茗频分啜，两腋清风也可怜”，又“清晓有人来扉，风吹衫袖白披披。昨宵雨打山窗破，莫怪先生下榻迟”，又“《击壤》声中酒国春，海风吹老石边身。桃花几树衡门下，我是唐虞一辈民”，又“村径西来入社松，北山终日白云封。往来独把梅花笑，只有沙堆不负公”，又“了无意绪向诸缘，到处茅椒可借眠。白日与人同在梦，不应疑我是神仙”。此类妙诗，不一而足，闲中层诵，可以开拓心胸。


