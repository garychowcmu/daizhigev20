《六十种曲 昙花记》

（明）屠隆 着

（明）毛晋 辑


昙花记

（明）屠隆 着 

绣刻演剧十本

第六套

白兔
杀狗
昙花
龙膏
飞丸
东郭
节侠
双珠
四贤
牡丹 

绣刻昙花记定本 

●昙花记目录 

第一出
本传开宗 

第二出
定兴开燕 

第三出
祖师说法 

第四出
僊伯降凡 

第五出
郊游点化 

第六出
辞家访道 

第七出
僊佛同途 

第八出
云游遇师 

第九出
从师学道 

第十出
夫人内修 

第十一出
檀施积功 

第十二出
羣魔历试 

第十三出
天曹采访 

第十四出
奸相造谋 

第十五出
士女私奔 

第十六出
雠邪设谤 

第十七出
羣僊会眞 

第十八出
公子寻亲 

第十九出
游戏传书 

第二十出
夫人得信 

第二十一出
超度沈迷 

第二十二出
严公寃对 

第二十三出
眞君显圣 

第二十四出
西来遇魔 

第二十五出
魔难不屈 

第二十六出
圣力降魔 

第二十七出
公子思亲 

第二十八出
公子受封 

第二十九出
面圣辞官 

第三十出
冥官迓圣 

第三十一出
卓锡地府 

第三十二出
阎君勘罪 

第三十三出
遍游地狱 

第三十四出
冥司断案 

第三十五出
普度羣生 

第三十六出
众生业报 

第三十七出
郊行卜佛 

第三十八出
阴府凡情 

第三十九出
窥园遘难 

第四十出
礼佛求禳 

第四十一出
眞君驱邪 

第四十二出
上游天界 

第四十三出
尼僧说法 

第四十四出
羣仙会勘 

第四十五出
凶鬼自叹 

第四十六出
讨贼立功 

第四十七出
木侯夜巡 

第四十八出
东游仙都 

第四十九出
凯旋见母 

第五十出
西游净土 

第五十一出
义仆遇主 

第五十二出
菩萨降凡 

第五十三出
西来悟道 

第五十四出
还乡报信 

第五十五出
法眷聚会 

第一出
本传开宗

【玉女摇仙佩】〔末上〕千秋壮气。一点灵台。蹭蹬风云世路。贝叶香庐。桃花僊坞。急办英雄退步。妆阁陈歌舞。叹风流一往。都无深趣。请细看璚宫绣户。尽属衰草寒烟荒土。何物最伤情。墓上牛羊。天边乌兔。

追省楚宫掩袖。汉殿裁纨。总是蛾眉生妒。烧却彩毫。鲍郞才尽。何事又拈绮语。身在淸虚府。须不是当日雕龙绣虎。试娓娓光明慧月。廉纤法雨。湼盘甘露。人应悟。别开一种金函部。 【瑞龙吟】英雄汉。淸泰裂土封王。朝欢暮宴。西郊宝马钿钗。片言契合。瞥游汗漫。眞堪羡。感悟夫人回首。莲花庵院。二姬亦卸浓妆。焚香扫地。

永辞弦管。正遇天王鉴考。施恩救苦。衣珠尽散。旷野一身凄凉。千种魔难。寻踪访迹。孝子悲云翰。归来踵尊公勋业。扶王定乱。西竺蓬莱苑。天堂地府俱游遍。百炼灵光现。卫氏亦逢师三车尽演。一门同证。昙花重见。

会撒手的定兴王金精铁链。



蚤回头的卫夫人玉洁冰淸。

建功业的大小侯麒麟并画。



秉坚贞的两裙钗龙象同行。 

第二出
定兴开燕

【满庭芳】〔生扮木淸泰旦扮卫德棻贴扮郭倩香小旦扮贾凌波生冕服上〕胡马南来。翠华西幸。衣冠尽染腥膻。手提一剑。长啸靖烽烟。赢得金书铁券。玉■〈王灵〉珑冠珥貂蝉。陈歌舞。钿钗绣袄。行乐且当年。

灵武銮舆入帝宫。咸阳依旧满歌锺。功臣亦自开朱邸。妙舞淸歌烛影中。木淸泰表字西来。太原云中人也。姿貌魁秀。胆智沈雄。幼习韬钤。略涉经史。授剑术于白猿。变幻风云之态。传素书于黄石。包藏神鬼之机。迩者唐祚衰于中叶。天子久厌万机。艳妃煽祸。羯虏乘危。六飞云奔。百官星散。三灵失位。九庙震惊。下官与汾阳王郭子仪。同起节鎭。戮力王家。逆贼芟除。銮舆返正。天子吿庙郊天。论功序爵。封子仪为汾阳王。下官为定兴王。皂帽金貂。东朝赐第。衮衣玉带。南面称孤。富贵爵赏极矣。下官思量起来。战争良苦。且少飨其欢娱。盛满难居。政不妨于奢欲。九死艰难。致有今日。百年迅速。为欢几何。下官愚见与汾阳王意颇同。夫人卫氏。名曰德棻。螽羽逮下。鸡鸣相夫。贵以无骄。美能不妒。侍妾郭倩香。回眸掩扇。春风杨柳。袅袅难禁。贾凌波顾影拂衣。秋水芙蓉。亭亭独照。眞个是当歌怜子夜。为乐及丁年。不免请夫人唤侍妾们后堂开宴一番。夫人有请。 

【菊花新】〔旦上〕红楼歌吹若为姸。靑镜年华私自怜。急管与繁弦。可道流光如箭。

【前腔】〔贴小旦〕纔匀眉黛晓妆前。又着罗衣上舞筵。日照百花然。花色何如人面。

〔旦〕相公万福。〔生〕夫人拜揖。〔贴小旦〕倩香凌波叩头。〔生〕二姬起来。〔众〕众侍女叩头。〔生〕夫人。今日春景融和。莺花韶丽。正宜与夫人宴赏。侍女将酒过来。 

【梁州序】〔生〕风淸皇路。云回帝辇。依旧尧封禹甸。秋槐宫井。千官此日朝天。还想我捐躯赴难。泣血勤王。只手把天河挽。君王开爵土。画凌烟。不负金钗玳瑁筵。〔合〕纷舞袖。摇歌扇。丹唇素手红牙按。天不夜。酒如泉。

【前腔】〔旦〕金刀腥在。征袍血溅。身上疮痕犹满。间关誓死。收回百二河山。堪羡你补天浴日。攫雨拏云。九庙孤忠见。功成身合退。老林泉。雁柱鸾筝送暮年。〔合前〕 

【前腔】〔贴〕盛摆列绮席琱柈。尽着送金虀玉馔。赐天厨珍供。内部梨园。眞个是红云不度。绛月全低。仙子淸都宴。双成随阿母。下瑶天。六甲灵飞五岳篇。〔合前〕 

【前腔】〔小旦〕瑶阶下碧草芊绵。芳树上黄鹂睍睆。喜晴和风日。正好流连。雅称的华堂锦罽。宝埓香尘。罗袜灵妃浅。上公花底坐。晕朱颜。都道华阳句曲僊。〔合前外庭作乐〕 

【节节高】〔合唱〕笙歌户外传。鎭喧阗。珠帘似隔蓬莱院。王家宴。十万钱。朝朝办。酒中恩赏人人徧。绮缣金镯连珠串。〔合〕今日淸尊共看花。人生莫遣花如线。

【前腔】淋漓锦瑟边。亚云鬟。临风玉树娇扶倩。衙官散。夜色阑。春星灿。监奴撤席收金盏。侍儿拂枕铺罗荐。〔合前〕 

【余文】时淸更喜逢身健。得欢娱且开笑颜。老去何人再少年。

〔生〕剑藏玉匣箭弢房。



〔旦〕粉黛盈盈列两行。

〔贴小旦〕解得百年终日醉。



〔合〕祇应三万六千场。 

第三出
祖师说法

〔外扮西天祖师宾头卢上〕阿僧祗劫修行。刹那时间潇洒。六时贝叶经中。五体莲花座下。谁识泥牛渡河。又道石人骑马。有则万法俱来。无时一丝不挂。贫僧乃释迦如来大弟子西天祖师宾头卢是也。秪缘絫劫修行。得遇给孤良会。金鎞抉翳。全蒙迦老钳锤。玉杵降魔。亦仗韦驮抖擞。贯顶一针。言下便超有漏。当机半句。立时顿悟无生。只因大事因缘。来此娑婆世界。我想世上这些众生好苦也。沈酣世味。浑如酒蠁寻酸。苦恋火坑。一似灯蛾赴焰。烂臭底一副皮袋。说俊说美。骷髅红粉。名为粪裏钻香。好险的两字功名。说富说贵。傀儡戏场。眞是刀头餂蜜。恋着处一味口裏流涎。直待漏干娑竭海。怒来时一霎眼中出火。便欲烧却须弥山。古今沦堕。无非为闹攘攘的六欲牵缠。昼夜奔忙。总只是黑漫漫的三途路径。如电如霜。最迅速不住停的是百年光景。为蕉为沬。极危脆不坚牢的是四大身躯。床席上分明一个死尸。还说争名争利。喉咙裏纔有半点气息。尙思报怨报雠。直日功曹。是个有记人。上善恶簿子裏直书。定盘星分文不爽。阎家老子是个无情汉。尽罪福业镜中照出。至公堂毫发难容。人世难升易坠。上得一步。骨碌碌滚将下。好一似跛鳖爬深缸。人身难得易失。头路一差。白茫茫何处寻。好似盲龟撞浮木。但使自沈苦趣。落堑投坑。一去永无回转日。纵然再得人身。改头换面。重来不识自家人。咳。谁信此一件大事。人人本有。个个不无。迷则佛是众生。穿璎珞的也曾披毛戴角。悟则众生是佛。被枷杻的立可坐象骑狮。大众。你们不信哩。你不闻释迦佛子未成佛日。逐轮回徧历诸趣。广额屠儿放下屠刀。不半晌立证菩提。迷时寸步千里。风尘踏破铁鞋。悟时千里目前。日月高悬金镜。衣珠而一向行乞。咳。谁知道衣裏有珠。提灯而邻家借炊。呸。却原来灯卽是火。莫说成佛在灵运后。单了个无明无无明。便趋寂灭。莫说生天在灵运前。直爬上非想非非想。难免轮回。若是不悟本心。随他绝代聪明。过人学问。只播弄得三世精魂。倘然不知佛性。任教格天事业。盖世英雄。到头来是一场春梦。会得的好似关将。百万军中。单鎗直入。手刺颜良。不会的好似项羽。八千兵散。疋马逃亡。身迷大泽。有如执有死生。怎脱得胞胎驴马。假饶拨无因果。又未免业报狝猴。大凡要种福田。先除业识。莫求圣解。且尽凡情。天上一般样的雨。天宫落的是珍宝。修罗宫落的是刀鎗。人间落的是雨。元随法界业因。地下一般样的水。天见是琉璃。饿鬼见是脓血。鱼见是窟穴。人见是水。总属众生情见。业因不尽。纵如摩酰异相。报尽还来。情见未忘。便如鹙子辩才。终非了义。理因顿悟。机锋合下承当。如破数节之竹。事以渐除。阶级必有次第。如登九层之台。字必前阿而后茶。地必化城而宝所。自了非普度之圣。虽神通变化。不是住头。恐黄蘖砍吾双足。苦行非圆顿之门。卽德行孤高。尙难歇脚。笑懒融输彼三车。舟行大海。风波裏牢把定柁竿。马临峻坂。危险中急收回缰勒。万人坑裏。打破疑团。纔喜得离窠臼。千丈崖巓。踢翻筋斗。这遭永脱轮回。将此身心奉尘刹。是则名为报佛恩。定兴王木淸泰。乃是西天散圣焦镜圆。因微过谪于人间。为唐朝节度使。安禄山反叛入都。唐天子播迁幸蜀。淸泰与郭子仪翦灭妖氛。肃淸宫禁。銮舆返正。唐室中兴。论功进爵。裂土封王。勋名何加。富贵已极。但恐其沈身苦海。失足迷途。秪执现在之身。忘却来时之路。如来遣贫僧点化此人。早还净土。须索走一遭也。〔吊场〕 

第四出
僊伯降凡

〔末扮山玄卿上〕灵峯高嵯峨。贝阙中天起。靑霞绣柱外。白雾琱窗裏。婆娑凌歊尘。乘化观无始。朝游碧山阿。暮还淸溪沚。飙轮无去来。天地相终始。自家蓬莱仙客山玄卿。寂寞栖幽。淸虚远俗。寻师了道。度世登眞。玄窍开通。炼得三花聚顶。河车升降。养成五炁朝元。知念中无念。黍米结子。混沌如绵。了生外有身。神化脱胎。虚空若粉。雾縠霞衣。何用寒披檞叶。天厨玉馔。岂须饥采山花。碧落飞行。云路霎时万里。沧波淸浅。仙期少别千年。定兴王木淸泰。原是东华仙卿。后证西方散圣。近因微过。被谪尘寰。破贼立功。封王受爵。太上虑其秪贪后福。遂昧前因遣贫道下凡点化此子。须索走一遭也。远远望见一位圣僧来了。〔相见介末〕呀。元来是西天祖师宾头卢。祖师稽首。〔外〕仙子免礼。〔末〕请问祖师。到此何干。〔外〕你不知道。吾奉如来法旨。来此娑婆世界。点化木淸泰。〔末〕祖师元来如此。贫道亦为此而来。〔外〕如此同往。 

【淸江引】阎净世人眞苦恼。争似我西天好。贫迷衣领珠。贼劫吾家宝。怕你失却人身何处讨。

【前腔】〔末〕茫茫百丈红尘道。争似我仙家好。胸中膏火煎。镜裏容颜槁。你看古冢累累尽荒草。〔并下〕 

第五出
郊游点化

【传言玉女】〔生领将士女伎骑吹上〕春满皇州。车马西郊驰骤。雨抛金锁。苔卧沈鎗时候。英雄闲却。且消受红妆翠袖。试寻芳出郭。水明山秀。

十队红妆结束齐。驮笙载酒出郊西。佳人金缕靑丝髻。骏马银鞍碧玉蹄。芳草平铺官路软。垂杨斜罨画楼低。踏歌连袂纷游女。一曲襄阳过大堤。下官闲居无事。値此胜景良晨。风日熙明。山川秀朗。分付左右将士准备鞍马。优童侍女打点笙歌。山西郊外寻春行乐一番。袛候何在。〔袛候上〕前队貔貅冲晓色。后车莺燕杂春声。禀大王。宝马钿车。银鞍玉勒。步障隐囊。花毡绣毯。缕衫檀板。锦瑟瑶笙。悉皆齐备。请大王出郭寻春。〔生〕传入后堂。令郭贾二姬带领随行女使一班同往。〔贴小旦带领女使携笙箫将士弓剑鼔吹上〕 

【疎影】蛾眉描就。试轻添粉黛。重整衫袖。紧扎弓弯。频揎绣带。又将金纽牢扣。〔合〕石榴裙罩桃花马。生只怕宝钗欲溜。请看柳媚花娇。正是寻春时候。

〔相见介生〕分付众人一齐上马。 

【画眉序】胜日好郊游。一带山川错如绣。看霞红楼阁。水绿汀洲。虹梁照缥渺仙都。鸳瓦暎参差云构。〔合〕丽人齐鬬春风面。家家绣户帘钩。

【前腔】〔贴小旦〕玉勒傍银彄。笑捉金鞭怯纤手。道莲生宝凳。别样风流。春山远黛色初匀。野水净縠痕微皱。

〔合前生〕左右。前面甚么所在。〔众〕前面山下。平坡如掌。细草浓花。诸贵戚王公台榭都在此处。可以下马散步。〔生〕快到那边停车下马。 

【前腔】柳外系骅骝。一曲淸歌一尊酒。喜妖童娇女。锦瑟箜篌。园林遶宛转银塘。亭榭嵌玲珑岩岫。〔合前〕 

【前腔】〔贴小旦〕含笑复含羞。无奈人来疾回首。尽频看约指。佯整搔头。雕鞍上暖日融和。香袜裏汗衫湿透。〔合前〕 

【前腔】〔生〕锡土列王侯。带砺山河圣恩厚。愿君王行乐。万岁千秋。瞻城阙薄暮言归。征歌舞明朝还又。〔合前齐上马科〕 

【滴溜子】〔众〕风日好。风日好共成胜游。人生裏。人生裏欢娱不久。名姓史书尽有。现前未老身。频开笑口。不挂无端世上忧。

【鲍老催】车驰马骤。王孙行处人烟辏。凤箫细续鸾笙奏。叹英雄回首。中藏机彀。试问燕秦丘陇何人守。韩彭葅醢君知否。这盛衰须参透。

【双声子】郊西路。郊西路。桑叶乱罗敷首。城南骑。城南骑。柳丝拂王孙袖。人如织。人如织。拥道周。拥道周。看楼前蹴踘。花裏藏钩。

【余文】风光岁岁还依旧。靑鬓俄惊又白头。便是明日阴晴也未可谋。

〔外扮醉僧上拦路〕平生醉裏顚蹶。醉裏却有分别。明朝酒醒归何处。杨柳岸晓风残月。〔左右呵喝不动介〕禀大王。前面有一个醉僧拦路。〔末扮风魔道人上拦路〕倒翻银河半湾。撞碎昆仑一角。上帝罚我害风。四海蓬头赤脚。〔左右呼喝不动介〕禀大王。前又一个风魔道人拦路。〔生〕和尙道人过来。你两人旣为僧道。怎么不守戒律。飮酒风狂。挡吾去路。〔外〕我不参禅不说法。终日醺醺醉曲蘖。假饶撞着老迦文。当头一棒便打杀。〔生〕道人。你为何如此风狂。敢是有病么。〔末〕人人道我有风症。却是风魔不是病。世间多少假惺惺。不识自家眞性命。〔生〕这僧道说话虽狂。却似有意。和尙近前来。我问你住在何方。是何名字。〔外〕我虚飘飘云水。何处是我家乡。圆陀陀本身。那裏有甚名字。大王。我且问你。你今自叫做木淸泰。太原云中人氏。你前生是甚么名字。住在何处。〔生怒〕这秃厮。我怎么知道。〔外〕你却不知。〔生〕道人。你的风病何年染成的。如何不医治他。〔末〕我自混沌初分得病。也不记得起自何年。我怪世人惺惺。因此不医此病。〔生〕这两个风魔僧道。在我王侯面前无礼。敢说这等大话。〔外〕大王。得罪了。你说是王侯。你听我道者。 

【混江龙】你道是王侯位高。千年胙土锡分茅。眞个是堂迎珠履。户拥旌旄。帐下义儿悬玉带。襁中孺子插金貂。响一派袅袅遏云璈。列两行楚楚如花貌。受用的昼添桂酿。夜续兰膏。

〔生〕我荡寇立功。取黄金印如斗大。悬之肘后。好不富贵也。 

【油葫芦】〔外〕只道是富贵黄金铸得牢。又谁知一旦抛。须臾少壮成衰老。身子裏紫绶虽堪贵。头儿上白发不曾饶。悲来有今夜。运去没明朝。恩情那得恋。歌舞为谁娇。容华谢桃李。憔悴掩蓬蒿。恨无情抔土。断送几英豪。今古价有谁逃。

【天下乐】〔末〕当日功名仗宝刀。挣爵士与儿曹。到头来汤雪消。从此后枉持杯向坟上浇。冷落了宛转吴谣。消停了娉婷楚腰。又何须上铜台那魂怎觉。

生〕我抱负经纶才调。通今博古。那些不晓来。你那僧道知些甚么来。 

【北节节高】〔外末〕抱负了经纶经纶才调。只不曾悟禅悟禅开道。偌大英雄正好。得意时无常来到。挽了夫人。觑了爱妾。将儿孙嘱着。舍了金宝。撇了爱宠。辞了圣朝。独自个苦伶仃黄泉路遥。

〔贴小旦〕大王。这两个风狂僧道无礼。一味胡言。大王不要听他。捻了他去罢。〔生〕不须捻。且听他再说。 

【元和令】〔外〕这两个分明孽妖。直害得人眼光落。准备着管弦夜夜与朝朝。尽人前卖弄俊娇。有一日水流花谢。粉褪香消。你风情那里讨。

【上马娇】大王。你是个大丈夫怎迷恋儿女曹。呀。只逞目下莽雄豪。却等闲忘却来时道。怎不觅旧根苗。

【胜葫芦】〔末〕你只看古冢新坟侵野潦。有多少贵官僚。早见狐狸穿墓道。珠襦玉柙。桐棺瓦器。一样草萧萧。〔左右〕天色已晚。请大王回府。〔生〕且消停。这个僧人还有话。〔外〕料此际锦席华堂灯烛耀。待归去好良宵。绰约金屛珠翠绕。歌开檀口。弦拢纤指。河汉转星杓。

〔生〕你这僧道可知我府中风景么。 

【后庭花】〔外〕只爱着锦堂春风景好。那裏管月华沈天色晓。假饶千载常如是也。便尽风流将担子挑。不逍遥。猛可裏做水痕儿微泡。戏棚儿收拾早。弄虚脾猢狲圈套。有几个夜与朝。报阎王柬帖儿招。形骸瘦。鬓发焦。一场儿没下梢。

〔生〕和尙。这个都说的是。你旣是这等有道有识。怎么自家吃得这般儿醺醺儿醉。可也不照管自己。 

【柳叶儿】〔外〕呀。你笑我自家不照。恁醺醺终日酕醄。妆乔做乔。怎便肯泄眞消耗。待梅香喷雪儿消。那时节纔和你说不醉的心苗。

〔生〕你出家人有什么好处。〔末〕有好处。〔外末合〕 

【寄生草】三花树开应遍。九莲台路不杳。把僧伽换却乌纱帽。云衣璎珞香烟罩金沙细路幢幡导。只这个天宫七宝佛庄严。煞似王家五等官封号。

【尾声】蠹蚀桂花凋。鼠啮枯藤倒。便从此撒手回头欠早。莫等到席冷筵残人散了。一沈苦海中永劫难捞。但灵消谁认皮毛。鬼窟翻身知几遭。平生意气豪。只争一些儿不到。这时节那裏寻贵王公官品儿高。

〔并下生〕左右。我被这两个僧道说得一片热肠冰冷了。快收拾回去。 

〔生〕邂逅逢僧话。



〔贴小旦〕狂言却指迷。

〔左右〕早知灯是火。



〔众〕饭熟已多时。 

第六出
辞家访道

〔小生扮木龙驹院子上〕昨日繁华。今日冷淡。苦海无边。回头是岸。俺老爷从西郊回来。忽然分付小人制一副道衣。说要云游出去。夫人公子知道。好生惊讶。不免在此伺候则个。〔生道装上〕 

【忆秦娥先】西天近。金绳觉路明勾引。明勾引。道情顿起。壮心消尽。

谁把金錍劈面撇。明人不用多饶舌。丈夫胸怀烈火烧。沃我醍醐冷如雪。化去知他黄鼠肝。噆来多少靑蝇血。弩下逃生急不收。一朝便与妻儿别。我木淸泰世间奇男子。济世爱民。扶危定难。忠勋不小。爵位已高。靑史许我标名。红妆可以送老。世事到此足矣。只是我这一点灵性。无处追寻。一副骨头。没有下落。昨日在西郊游览。遇着两个醉和尙风道人。说一片言语。机锋颇对。觌面相撩。拨得我心花顿开。毛骨尽悚。我如今思量起来。终日恋这个火坑中。何时有出头日子。早上修成一本。封进与皇上。辞了爵位。别了妻孥。我待逍遥云水。访道寻眞去也。不免请出夫人公子和侍妾们辞别则个。〔旦贴小旦上〕 

【忆秦娥后】东君若个传春信。眉端一夜添新恨。〔小生上〕添新恨。且倩取舞衫佐酒。名花消闷。

〔相见介旦〕相公。你今日怎么忽然这般打扮。〔生〕夫人。我思量百战功成。五衰相现。年光有限。尽皆野草荒坟。阎老无情。不问王公贵戚。麟脯龙肝。早起仍还枵腹。蛾眉鸾镜。转盼已是衰容。恩情宠爱。百年未免分离。富贵荣华。一梦都成虚幻。泉路茫茫。那得亲知在眼。游魂渺渺。惟有罪业随身。狐踪兔穴。尽教草土纵横。马腹驴胎。一任冥司差遣。眼下欲逃生死。惟有学道修禅。我如今特请夫人儿子们出来辞别。去云水之间。寻一条出世的大路。倘得成道。日后自有相逢。儿子龙驹。伶俐老成。可以袭封继后。不坠家声。侍妾郭倩香贾凌波。靑年难守。我有贫交二人。同郡秀士吕非熊。蒲东秀士令狐翘。并年壮负才。家贫未娶。夫人可做主张。将二女嫁与两生。勿索其寸丝为聘。我从此逝矣。〔旦惊介〕相公如何忽生此念。莫不是惊杀我也。倩香凌波过来。相公昨日带你们往郊外游翫回来。从何忽有此话。〔贴小旦〕昨日老爷在西郊外行春。偶遇两个醉和尙风魔道人。讲了一片说话。却不知老爷怎的便生此念。〔旦〕相公。不要说这个话。功成名遂。正好为欢。若要修行。在家亦可。分情破爱。远别何之。快不要。〔小生〕爹爹年力未衰。朝廷倚重。儿子春秋尙幼。孝养全亏。怎便舍得撇了母子。飘然远去。闻言惊诧。请爹爹三思。〔贴小旦〕老爷云游远涉。辛苦怎禁。僧道风狂。语言难信。侍妾辈不足论。怎忍撇了夫人。弃了爱子。永辞荣贵。独受凄凉。云水之言。请勿再道。〔生〕吾意已决。不必多言。 

【园林好】辞荣去母子休得要怨嗔。辞荣去寻师问津。思量起流光何迅。我怎肯恋红尘。我怎肯恋红尘。〔旦哭介〕 

【前腔】君本是天朝贵臣。怎做得云游道人。平白地飘零一瞬。好敎我痛伤神。好敎我痛伤神。

【江儿水】〔贴小旦〕顷刻添离緖。低头掩泪痕。无端饶舌把阇黎恨。花言暗地裏将人引。渔翁钓罢金钩褪。骨肉如何投奔。〔合〕悔去寻春。须信欢为祸本。

【前腔】〔小生〕堂上歌钟在。阶前莱彩新。一朝分手把天涯问。辽阳路远也难通信。鹤归千载无凭准。父子恩深怎忍。〔合前〕 

【五供养】〔生〕钟鸣漏尽。转眼衰残鬓发如银。万缘俱是假。一法几曾眞。〔旦〕相公。你如今要往那裏去。〔生〕从此去云水间东西休论。流沙应有路。弱水岂无垠〔合〕纵使归来。怕道容难认。

【前腔】〔旦〕君无出门。俺娘儿倚傍何人。一生逢泰运。此日遇灾屯。你飘飘只此身。何处去风霜凄紧。旅邸谁为伴。衣冷谁与温。〔合前〕 

【玉交枝】〔贴小旦〕心中暗忖。盼天涯已在脚跟。佳人薄命应先陨。从兹眉黛羞匀。君今脱身归白云。妾宁易主调红粉。〔合〕最可怜生前永分。最可怜别后断魂。

【前腔】〔小生〕烟姿霞韵。也应知生来往因。把金章紫绶看尘坌。霎时剖爱分恩。如今叔卿行采眞。他年度世难寻问。

〔小生〕爹爹苦要去访道。如何一人独行。小心勤愼的家奴带一个。客中也好伏事。〔生〕我出家要修苦行。岂可带家奴伏事。不消不消。〔旦〕妾有金珠八宝。乃皇后娘娘赐与妾身的。将此盛一小囊。缝在相公衣裏。聊表夫妇之情。前途亦可济急。〔生〕济急二字说得却好。夫人。这个到使得。〔旦取金珠缝囊科〕 

【前腔】孤身前进。怎生禁凄凉路贫。把雄赀巨万都抛尽。一家陌上遗尘。〔旦停针拭泪科〕衣间宝珠妾自纫。眼中红泪如线滚。

〔合前生〕夫人。我家昙花阁下。有昙花树一株。我折一枝插在庭前。此是西土佛树。东土难栽。若此行得证道果。后会有期。昙花无根。生长茂盛。若是无成。昙花萎死。留此为记。〔折取插科〕 

【前腔】西方奇品。看昙花婆娑映人。一枝手插留幡信。愿东皇暗长灵根。从知百花皆有神。况兼诸佛来相印。

〔合前生〕夫人。大丈夫旣兴出世之心。岂复存儿女之恋。欲超苦海。先断爱河。我去也。我去也。〔下众哭倒科〕 

【川拨棹】〔合唱〕君行紧。一家人俱哭损。但愿得果证三身。但愿得果证三身。早归来昙花正春。〔合〕怎敎人不怅神。便途人也不忍闻。

【前腔】从此罗衣空迭尘。从此熏笼香不焚。急面君王将此情陈。急面君王将此情陈。把玉带貂蝉还与君。〔合前〕 

【余文】封王拜将悬金印。陡然间山林远遁。始信英雄自不羣。

〔旦〕采菱歌断木兰舟。



〔贴〕嫁得萧郞爱远游。

〔小生〕日暮未知投宿处。



〔合〕满天风雨下西楼。 

第七出
僊佛同途

〔外末同上外〕道术分三教。源流本一家。〔末〕仙人拾瑶草。佛子坐莲花。〔外〕南赡州堪度。西天路不赊。〔末〕悟时冰泮水。迷处饭蒸沙。〔外〕仙子。我与你商议。六度万行。我祖渡河宝筏。全在慈悲。八百三千。你家升天灵梯。亦先功行。弘慈普度。你我宿心。争奈此世界众生罪累深重。根器浅薄。沉沉黑业。碌碌红尘。不信法轮。转生疑谤。以故地府惟专治有罪。佛祖不能度无缘。可叹可叹。你我并奉祖师法旨。来度世人。定兴王木淸泰。被我二人三言两语。拨转他心。飘然辞家。寻眞访道。果是个有宿根的善知识。猛回头的大丈夫。但恐其尘缘久汨。道念难坚。我和你须教他徧历诸境。磨炼身心。要积福田。先修苦行。〔末〕祖师所见极是。仙道淸虚。佛门广大。弘慈普度。原让如来。祖师此后大阐门风。弟子在傍拱听法旨。〔外〕眞空妙有。无生不说长生。忠孝净明。仙道原非外道。菩提妙觉。最上无伦。高眞上玄。亦自可贵。仙道淸虚不染。若要再超。须用皈依三宝。佛门广大无边。旣云普度。岂得独舍诸仙。如来与上眞在虚空中道法相与。师徒甚欢。只是无知的野道人不闻佛法。诋祖位为精灵。不广的禅和子未究仙宗。骂眞人是外道。两家聚讼。积渐成仇。此是后世子孙所为。并非当时老祖之意。我如今与你同在一块。正是欲明此事哩。木公将到。可以迓之。〔末〕待木公到来。善巧方便。祖师无恡撩牙。艺压当行。弟子不须开口。 

〔外〕莫怪老僧饶舌。



〔末〕此僧老婆心切。

〔合〕愿希普门大士。



不作辟支菩萨。 

第八出
云游遇师

【一枝花】〔生道装上〕笼裏家鸡初放。云中野鹤翱翔。且喜凡身尙无恙。木落归根一夜霜。寻师道路长。

儿女牵衣泣泪频。丈夫此处度关津。仰天大笑出门去。我辈岂是蓬蒿人。木淸泰弃官爵富贵。撇妻子家筵。眼见得脱了火坑也。只是孤身渺渺。前路茫茫。求道未有入门。进步不知去向。昨日撞遇这两个方外人。尙未知他是凡是圣。只言语可也不凡。他旣拨我出家。因缘必有个下落。大丈夫业已出世。一身便是浮云。且信步听天。再作道理。 

【新水令】一朝挥手谢君王。脱朝衣把布袍儿穿上。纔离了歌舞地。蚤来到水云乡。两袖飘扬。两袖飘扬。觉耳畔天风响。

【步步娇】苦海茫茫深千丈。今古皆沦丧。英雄没主张。谁驾慈航。稳载我离风浪。今日裏一旦悟无常。神鱼跳出靑丝网。

【折桂令】出华堂。拜别糟糠。离了靑闺。撇却红妆。还想我沐雨经霜。身中锁甲。手裏沈鎗。博换得玉带金章。忽然间野服新装。这纔是猛烈英雄。小可的凡腹难量。

【江儿水】烟水千层碧。云山一带苍。忘机的野鸟闲来往。好风吹去芦花舫。娟娟月照在渔竿上。物外年光。别是一般情况。

【雁儿落】待寻个老衲子薜荔房。怎恋着粉骷髅芙蓉帐。磬声中薝卜香。幡影外优昙放。终日裏稽首向空王。亲眼见玉毫光。参师祖经威棒。问天医借药方。何妨。衠一味混俗的风魔样。相当。我且去访云门叩石霜。

【侥侥令】昨日金针手内藏。明挑出绣鸳鸯。觌面相逢肯厮放。撩拨得两投机心自想。两投机心自想。

【收江南】呀。明说道好筵席定散。欢乐过转为殃。梦甫觉邯郸一枕熟黄粱。瞥然回首悟无常。因此脱功名戏场。怎等到身儿衰朽鬓儿苍。

【园林好】老阇黎知他那厢。病风魔多应是假狂。口吐出金茎蔗浆。顿使我热心降。顿使我热心降。

【沽美酒】踹芒鞋走道旁。提托钵乞斋粮。谁识当今侯与王。虽然侯与王。浑不是旧行藏。旧行藏。改却僧伽样。潮汐有晨昏消长。乌兔有东西来往。我呵从此永辞画堂。远离故乡。要归来除非是拥幡幢在莲花座儿上。

【尾声】孤云野鹤身飘荡。大地山河纔一掌。便西去恒沙也只半饷。〔下〕 

第九出
从师学道

〔外末同上〕天上英雄岂无故。富贵功名草头露。金针一拨转瞳人。回头便指西天路。木淸泰被我两人唤醒。辞家入道云游来了。仙子。我和你不免接引他一番。远远望见来也。〔生上〕云山烟水路茫然。竹杖芒鞋散诞仙。绣带鸳鸯留得在。金针知落阿谁边。远远望见二位僧道。想必就是前日西郊相遇的了。〔相见介〕二位师父。木淸泰昨日蒙二位师父点化。猛然省悟。回家卽便别了妻子。弃了功名。来随师父修行办道。出门信步。岐路茫茫。无处寻觅高人踪迹。正在此苦楚傍惶。幸得邂逅相遇。只望眞师接引。了道归眞。出离生死。〔外〕我两人邋遢云游。止求衣食。岂能度人。昨日酒后狂言。何必深信。大王你怎么就起这个念头。莫非错了。〔生〕师父。你休要瞒我。你昨日言言良药。句句慈航。岂不是有道的高人。我弟子旣已出家。理无退转。伏望慈悲。指引路头。〔下拜科外〕大王。你旣眞心出家。吾当指引。我且问你。你今辞荣遣爱。能不悔么。道门淸苦。戒律甚严。你能持否。傥或不能。出家也无用。〔生〕大丈夫旣已舍乐就苦。决定甘心受戒持斋。必然不犯。当发誓愿。请勿过疑。〔外〕可喜可喜。你能如是。何患大道不成。我等敢辞拔济。〔末〕大王。你便当拜大和尙做本师。〔外〕大王。你当拜道者做导师。〔生拜外科〕一自蒙师指授。蓦然针芥相投。伐薪给水愿从游。长侍莲花夜漏。〔生拜末科〕宿世因缘辐辏。云輧远自丹丘。金匙银钥片言抽。合下玄关开透。〔外〕原自西方法友。〔末〕偶然失足阎浮。〔外〕一言半句便回头。〔末〕鞭影良驹驰骤。 

【驻马听】〔生〕印度西方。玉界金沙路渺茫。全仗明师指导。暗室香灯。苦海慈航。愿离五浊向云堂。长依七宝游龙藏。〔合〕选佛名场。栴檀座下。跏趺合掌。

【前腔】〔外〕一入禅房。坏色麤衣熏戒香。须要削除烦恼。打灭尘劳。深念无常。一朝了悟见灵光。幢幡导引在莲花藏。〔合前〕 

【前腔】〔末〕洞府仙乡。授汝长生不老方。须要九还七返。凝神绛府。积炁黄房。皮毛脱落木经霜。此时便是如来藏。

〔合前外〕西来。修行之事。理虽顿悟。功必渐修。要炼身心。须历境界。佛国仙都。天堂地狱。俱是游到的。你却不可不知。〔生〕凭师父指引。 

〔外〕莫问一花开五叶。



〔末〕且修禅土住香台。

〔生〕山中昨夜西风急。



〔合〕攧落罗浮万树梅。 

第十出
夫人内修

【逍遥乐】〔旦道装上〕自君之出矣。棨戟门庭淸似水。年华何况鬓边催。收除钗钏。褶叠罗襦。结束缁衣。

少小住华屋。复阁连雕檐。良人耀蝉冕。妾亦荣鸾簪。但知召歌舞。何尝亲桑蚕。邀人傅脂粉。不自着罗衫。一朝光景异。惠风扇嚣炎。良人脱朝服。稽首事瞿昙。贱妾亦何为。孤栖恋香奁。愿学优婆夷。三宝同修参。妾身卫氏。嫁与木郞。夫君弃室寻师。辞荣入道。钟鸣鼎食之家。一旦冷如冰雪。妾身思量起来。男子旣能省悟。我妇人何独痴迷。鸾诰龙章。锦衣玉食。数十年于我足矣。如今已令人筑一净室。名曰莲花庵。皈依三宝。熏修六时。优塞亦有优夷。庞婆要追庞老。旣可了我生死。亦不玷辱夫君。岂不美哉。相公临行。嘱付将倩香凌波二妾出嫁秀才。不免唤孩儿二妾出来。分付则个。〔贴小旦上〕 

【遶地游】红妆尽洗。蝉鬓无心理。盼不到天边夫壻。〔小生上〕云山烟水。何处寻游履。流不尽思亲双泪。

〔相见介旦〕倩香凌波过来。老爷临行嘱付。将你二人出嫁秀才。便可遵老爷严命治装。我盛备房奁相送。孩儿。你可将此意好生传与吕非熊令狐翘二秀才。玉成好事。免误靑春。〔小生诺贴小旦跽云〕好吿夫人得知。老爷旣辞家访道。夫人亦在宅修行。二妾虽裙钗贱流。葑菲下体。岂无道念。亦有人心。身披罗绮。口餍膏粱。一向受老爷与夫人抚养深恩。未能报答。老爷旣脱履挂冠。持甁钵而游方外。二妾岂忍施珠浥粉。抱琵琶而过别船。愿做两个道姑。在净室中伏事夫人焚香扫地。一同修行。一则表犬马恋主之情。一则希蛤蜊生天之福。二人意已决矣。望夫人矜容。〔旦〕说那裏话。你二人靑春尙幼。白日难挨。岂能受此淸苦。〔贴小旦〕夫人现受凄凉。二人愿同甘苦。想夫人不信我二人至诚。不免对天设誓。天地三光。若郭倩香贾凌波二人修行意思。不信不诚。情愿生受灾殃。死堕地狱。〔旦〕好好。你二人能如此。我心甚喜。修行是好事。却大家与老爷争口气。我如何不听从。眼见得莲花庵中三净尼也。 

【集贤宾】莲台宝刹新构起。云冠严净毗尼。璎珞如来幢盖裏。看绀发参差螺髻。昙花旖旎。红合外炉烟袅细。〔合〕天似洗。尘不到竹床髹几。

【前腔】〔贴〕歌楼舞榭扃不启。生疎子夜前溪。淸梵斜阳金磬裏。正水绿霞红鲜霁。香熏戒体。新学得靑莲半偈。〔合前〕 

【琥珀猫儿坠】〔小旦〕庄严七宝。木槵对军持。同向蒲团礼六时。跏趺未惯整霞衣。休疑。死抱芙蓉。冷落荒陂。

【前腔】〔小生〕香残日晚。明月伴琉璃。一卷楞严手自披。迦陵啼过竹林西。堪悲。寂寞庞家。尽向菩提。

母亲。一家俱已入道。教孩儿独自一个支持门户。好生苦楚。父亲云游。杳无下落。孩儿明日要出门寻访。傥得一面。死亦甘心。〔旦〕孩儿。乾坤落落。云水茫茫。那裏去访。就是寻访不着。也尽你一点孝心。傥天怜念。得一相逢。也不见得。这个我不阻你。但你父亲飘零。你又出去。怎教为娘的不忧念。倘得父亲消息须急早回来。慰我悬望。孩儿。你便可收拾行李。明日起身。〔合唱〕 

【簇御林】寻消息盼路岐。访松林傍竹扉。行踪多在淸凉地。若相逢问取归来未。〔合〕遶天涯。桃花源水。云树恐凄迷。

【前腔】骖玄鹤驾赤螭。杖为龙舟是杯。好风飒飒吹双耳。遣凡情不洒临岐泪。〔合前〕 

〔旦〕一家骨肉各西东。



〔贴小旦〕脚底云山千万重。

〔小生〕聚散人生应有数。



〔合〕浮萍大海也相逢。 

第十一出
檀施积功

【浪淘沙】〔贴扮黄妙琼净扮吕翁外上〕说法坠天花。宝积楞伽。言言妙义是摩他。悟得靑莲生足下。弹指恒沙。

【前腔】〔末上〕洞口碧桃花。枣大如瓜。石梁仙鼠白于鸦。要得靑鸾云裏跨。一粒丹砂。

【前腔】〔生上〕只履踏天涯。西去谁家。回头不恋旧繁华。白马靑牛看并驾。觉路无差。

〔外〕西来。我们三人云水同游。不须问路。且信步闲行。散诞逍遥则个。〔生〕师父。如此却好。〔贴哭上〕罗敷遇千乘。提筐在桑间。鼠牙速我讼。都只为红颜。三位师父稽首。〔生〕娘子何处人氏。是甚姓名。缘何独行路途啼哭。〔贴〕师父。不敢相瞒。妾乃阌乡人黄氏妙琼。嫁与同邑郑生为妻。巨豪洪贯。贪妾姿色。百计谋占不遂。陷夫死罪系狱。家贫如洗。资粮尽绝。巨豪欲以计毙妾夫于狱中。只得沿街求乞。且图控吿世间豪侠丈夫。意气男子。出力相救。师父们慈悲方寸。容妾一言。 

【小桃红】红颜薄命。白璧堪嗟。妾祸从天降也。相逢狭邪。要我重婚嫁。岂做出墙花。愿配一鞍跨一马。忍又抱琵琶也。总为蛾眉生鼠牙。死葬靑陵下。泉路未赊。肯学无言息国娃。

〔生〕这娘子说得好苦。师父。激起我生平千秋侠气。一片热肠。娘子。我不是道人。乃定兴王木淸泰是也。乔装到此。我与阌乡令交好。作书一纸。救你丈夫。我衣裾中带有金珠八宝一小囊。尽行布施与你。去救取丈夫。不免借道旁客店修书者。〔入修书上〕书与金珠在此。娘子。你收了去。管教你夫妇重圆也。〔贴拜谢〕多谢相公。妾身有眼不识贵人。〔拜外末〕拜谢二位师父。灰心只道逢禅客。抬眼谁知是贵人。〔下净上〕无儿恨伯道。有女如中郞。嫁女与征夫。不如弃道旁。前面来的道士。我认得是定兴王木公。缘何道装在此。待我向前试一问他。〔相见介净〕相公是定兴王。缘何这等打扮。〔生〕不要闲说。请问老翁何人。〔净〕小老是章丘吕翁。家贫无子。止生一女。老景饥寒。只得将女卖与西征将士。今日去与媒氏通言。 

【下山虎】苦逢厄运。垂老无家。生得娉婷女。年纔破瓜。将他远嫁边城。眼见飘零路花。马上明妃悲塞笳。忍听凄凉话。晚景何人送岁华。形影孤灯下。怎禁得霜冷月斜。死有靑蝇来吊咱。

〔生〕老翁如此年迈。止生一女。怎忍远嫁边塞。你旣识我。我作数字与你。到我家中。取白金百两相助。我头上道巾。有玉环一枚。身上道衣二件。尽数与你留下。此女从容嫁与本处人氏。老景有靠。〔净泣拜谢〕怎当得相公如此深恩。杀身难报。昔魏妾父老人杜回之鬼结草以报魏公。衰朽游魂。愿附此义。〔生〕区区小事。不足挂怀。请了。〔净下外〕西来。你慈悲拯物。功德甚好。只是旣已出家。须当埋名灭迹。如何又与人说出旧日行藏。〔末将佩瓢取法水噀生面〕师父。西来是王朝贵臣。天下何人不识。云游往来不便。弟子将法水噀面。颇改容颜。师父你还认得否。〔外〕我慧眼如何不识。但可以瞒过肉眼凡夫耳。西来。我有一事与你商量。我在西天为如来构大殿一所。功程浩大。费用数十万金。久不能就。你家产尽捐。便可完成美事。你舍得么。〔生〕师父。出家之人。檀波为上。头目脑髓。尙且要捐。何况区区家产。便当尽数布施。不敢留下分毫。〔外〕这等却好。只是日后你妻子未免饥寒。如何是好。〔生〕骨肉假缘。恩爱枷锁。学道之人。岂顾妻孥。〔外〕旣如此。你可修书一纸与我。去对你儿子取用。却不可悔言。〔生〕一言旣出。决无追悔。〔入修书科〕师父请收。何日去领。〔外笑〕贫僧那裏要钱。西方何尝造殿。不过试西来本心耳。善哉善哉。你本心如此。入道如箭。〔生〕多谢师父教道。 

【蛮牌令】甘冷澹。弃荣华。参幻泡。觑空花。黄金如土块。白璧等泥沙。翛然一物都无罣。只寻觅道种根芽。望师尊金鞭蚤加。妙转孤轮。速证三车。

【忆多娇】〔外末合〕心可嘉。行不瑕。六度檀波具落伽。一念慈悲印释迦。记取龙华。记取龙华。自度还须度他。〔同下〕 

第十二出
羣魔历试

〔生上〕迦叶闻筝起舞。阿难听乐心狂。宿世曾司曲部。始知结习难忘。木淸泰从师入道。世念渐灰。昨日被黄妙琼诉巨豪作横。妙琼夫妇深寃。不觉雄心勃兴。故态复见。慨行拔救。自道姓名。被师父觑破。当门一针。不觉茫然自失。今日同师父行到旷野。天色渐晚。人影尽绝。止有古庙一所。教我在此住着。二位师父往前村乞食去了。看看红日沈山。黑云布野。空堂寂寂。香火寥寥。鼯鼠缘阶。怪鸱啼树。好凄凉光景也。不免在石凳上少坐。待师父回来。 

【脱布衫】想当年提剑遐征。扫狼烟手斩长鲸。殄豺虎收复神京。画麒麟尽留名姓。

【小梁州】到如今一悟翻然出火坑。木落霜淸。英雄气尽薄浮名。还思省。风静浪花平。

【么】乌啼日落空山暝。走蝾蚖狐兔交幷。树叶鸣。人烟静。残阳古庙。藤竹乱纵横。

【上小楼】婆娑疎影。跏趺石磴。想着我朝宴华堂。昼出荒郊。夜宿寒垧。这是俺出家人修身苦行。当日雪山叟也从兹得证。

更深夜静了。二位师父还不见来。 

【么】他可礼如来。依净瓶。乞香积。摇金磬。不念我野旷天寒。日暮人稀。只影孤形。〔内作雷电科〕呀。却怎么云乍合。风转劲。靊霳布令。霎时电掣与雷轰。四野裏山鸣谷应。

顷刻间大雷击碎庙门。烈火烧我衣袂。雷神。我木淸泰是个豪杰。平生不曾作负心事。何怕你天丁力士六甲四哥一齐来也。 

【耍孩儿】蛮雷使者威权盛。挟仙火邵阳为政。如拳雪雹打疎棂。古丛祠栋宇将倾。莫不是投壶帝笑天孙女。窃玉神追太白精。我虑澹神还定。道心何切。性命何轻。

〔巨蟒上科生〕又有巨蛇数头。张牙露吻向我。 

【五煞】看巴蛇呑象能。锯为牙骨若陵。腥风毒雾弥苍岭。莫不是阶前郗后生前报。林下妖童捣药灵。业趣还相应。只世高能度。料刘寄何惊。

〔猛虎上科〕巨蛇已去。猛虎又来。此山今夕怪事何多也。 

【四煞】这于菟跑地鸣。先驱到鬼伥。山君旧号何凶狞。叱威曾说巢居叟。解斗犹传峯顶僧。业畜迷眞性。你有雏自爱。忍食啖众生。

〔鬼上科〕呀。又有许多鬼物来了。你看奇形异状。百怪千妖。旷野之中。风雨之夜。安得无此。吾心秉正。汝辈奈我何哉。犹记古德云。山鬼之技俩有限。老僧之不见不闻无穷。我木淸泰虽不才。愿学此老。 

【三煞】向更深敢现形。啸空梁飒有声。山魈木魅纷踪影。妖狐九尾能为崇。老表千年亦作精。何心照张华镜。自信我灵光不动。一任你伎俩相呈。

〔鬼作语科〕我辈是战场上鬼兵。生前被木淸泰杀死。今日特来索命。〔鬼向近生科生〕咄。小鬼。休得无礼。我是世上奇男子。今日虽孤身旷野。岂肯怕汝鬼物。就是战场上厮杀。一鎗一剑。非你卽我。我为王家出力。那怕索命。 

【二煞】沙场苦战争。刀头决死生。这是为王家出力歼枭獍。迦文杀盗曾超劫。轩后成仙亦用兵。我和你觌面还相证。定知是黄泉不负。堪笑你白骨空灵。

〔鬼又作语介〕战场对垒相杀。犹可解者。我辈是被你这厮枉杀的。自然要偿命。〔生笑〕你说枉杀。我却不知。也罢。明日到阴府殿前证明。果是枉杀你。我何难偿汝性命。君不闻释迦犹报金鎗。师子尙偿宿债乎。我木淸泰是顶天立地的丈夫。斫头陷胸的男子。那怕死来。〔鬼退科生〕 

【一煞】想因宿障多。悬知道力轻。一身历试当诸境。手中未有降魔剑。心内弥坚出世情。猛可里来深省。假饶是千魔不动。不负我百战豪英。

【煞尾】终夜怪已消。东方天渐明。云开依旧是晴和景。想着我师尊。团瓢儿上在那裏瞑。

〔外末上〕万境俱是幻。诸怪岂为眞。幻中了却幻。始见本来身。木公。夜来失陪了。〔生〕二位师父不在。弟子在此庙中。被千魔万怪。师父你怎的也不来搭救我。〔外末〕善哉善哉。诸魔沓来。一心不乱。炯炯灵明。眞个是好男子也。 

〔外〕认取道高一尺。



〔末〕莫问魔高一丈。

〔生〕小舟曾游大海。



〔合〕那怕拍天风浪。 

第十三出
天曹采访

〔末朱衣幞头扮毗沙门天王使者领众神将力士曹使上〕上帝神霄迥。天王使者尊。巡行周四部。辖治彻三轮。位逊须弥顶。光应日月邻。平衡毫不爽。明镜照无垠。小圣乃毗沙门天王部下采访使者是也。皂幞金销。南天隶籍。绯衣玉带。吾王贵臣。掌天上之威权。书人间之善恶。阎浮男女。广作愆尤。怙终不改。天界君臣。互相巡察。赏罚无差。每月初八二十三是我天王使者。十四二十九是天王太子。月望月晦。是天王自身。下来世界。逐一考察人间所作不忠不孝。谋反劫盗。贪虐杀生。暴殄淫邪。嫉妒嗔恨。欺妄阴谋。侵凌谗害。谤毁圣贤仙佛。亵渎天地神明等罪。若是淸心寡欲。正直慈悲。重重功德。悉记善曹。以须赏激。假饶浊乱贪污。奸回残忍。重重恶愆。直书恶簿。听候行诛。或现前花报。或死后果偿。善者生遘吉祥。死还升济。最上遂成佛道。次亦不失人天。一往日跻觉路。恶者生逢凶祸。死溢沈沦。漂转于三涂。缠绵于八难。万劫不得翻身。秉公明而察善恶。大圆镜毫发难逃。按善恶以行赏诛。定盘星毫厘不爽。如屋上的雨。大雨大溜。小雨小溜。一点一滴。神灵极是分明。又如地上的种。种粟得粮。种兰得香。一根一苗。造物岂差公案。不独是俺们天王部。诸佛菩萨。上帝高眞。眞官仙长。及诸天曹使者上将。逐日逐时。下世界考校。善恶赏罚。因果报应。盛水也不漏哩。可恨世人尙自迷而不悟。今日是月之初八。小圣不免下世间考察一番。分付神将力士曹吏随行。〔众诺末〕曹吏过来。我下人世考察。或亲自按临。或凭各境直日功曹城隍土地申报。须要逐一登记分明。毋有差错。取罪不便。〔曹吏诺末〕闻得定兴王木淸泰。他原是东华仙卿。后证西方散圣。偶因微过。谪降人间。破贼立功。封王受爵。近为西方祖师宾头卢。蓬莱仙人山玄卿点化。弃官入道。根器原好。德行甚高。吾奉天王勑命。令我一倂查他果是如何。须索走一遭也。〔并下〕 

第十四出
奸相造谋

〔净扮卢■〈木巳〉蓝面上〕利大机应险。官高势自炎。名花扶绣毂。华烛映珠帘。气夺三光暗。威行万口钳。人知心不赤。天使面常蓝。自家唐朝大丞相卢■〈木巳〉是也。地尊元辅。礼绝百僚。天性贪残。机谋险谲。簧鼓一摇。万乘播吾舌底。剑锋双蹙。千人死我眉端。生前富贵。不问社稷之安危。死后浮名。那管史书之香臭。才运有方。星斗难逃其布算。谋深无底。神鬼莫测其机关。云奔雾集。衣冠晓候门屛。山积泉流。金宝夜输库藏。酣宴则坐拥金钱。赵女燕姬。尽皆列屋。出入则道陈兵卫。王公贵戚。谁不回车。只叵耐那尙书颜眞卿这厮。自负先朝老臣。粗立名检。强项骨鲠。不肯顺从。却又在人前说我家君被难时。这厮亲舐颈血。本无此事。故造狂言。一班好名躁进狂生。附了他与我作对。大小文武。约略三百余人。若不翦草除根。一网打尽。难消我胸中忿气。抑且后患须防。今日退朝无事。不免步入书斋。屛除左右。思量妙计。倾害众官。多少是好。〔入书斋科末带将吏上暗察科净〕颜眞卿这厮颇有名声。百官倚重。且这厮每事执拗。面折下官。各官观望所系。首当翦除。〔思量科〕有计了。李希烈背叛朝廷。法当征讨。只说眞卿重望老臣。遣他去说希烈。可不烦兵而下。奏过官里。就差这厮。不怕他不去。希烈凶恶异常。眞卿倔强犹昔。眼见得断送这老儿也。其余文武官员。重则诬他谋逆。轻则坐以奸贪。或打探其酒筵诗文言语之罪。或摘发其帷簿床第暧昧之情。或赤其九族。或去其首领。或削籍淸朝。或窜身荒裔。此时谁不落胆惊魂。谁不箝口结舌。富贵长保。后患永消。好计好计。诸公诸公。不要道我太狠。利欲美物。味类■〈口朁〉蚊。权势危机。事同骑虎。不得不然耳。 

【皁罗袍】莫怪心怀坑堑。奈触机太险。噆味还甜。刀头切玉未云铦。火光烧海方为焰。口中鼓舌。身诛族歼。手中摇笔。投荒吊炎。眞卿晚景遭吾陷。

有人说。功名富贵。天命安排。暗室阴谋。神灵监察。这个也不管他。天道难明。神灵谁见。纵然有之。我也只图目前罢了。〔末怒科〕 

【前腔】〔净〕天道神明无验。且身披绮绣。口餍肥甘。一轮车毂紫骝骖。两行花烛红妆艳。百年富贵。将人口箝。千秋史册。由他笔尖。死图珠玉还含殓。

吾计已就。明早上本。坐政事堂就行事了。 

管取眞卿殁贼庭。



百官以次受非刑。

谁言天表有神察。



且喜垣边无耳听。

〔末大怒〕卢■〈木巳〉这贼。功曹地司时时报他罪业。今日我亲临。不想他险恶如此。将吏。你们可将卢■〈木巳〉阴谋。直笔细书。回奏天主。颜眞卿贤良君子。讨贼立功。怀忠抱道。不幸以正直忤■〈木巳〉。眼见得老死奸臣之手。我们可以出力救他么。〔神吏〕颜眞卿夙慕大道。名列仙班。祇以宿愆。当陷贼庭。尸解得道。遂证上仙。大数已定。不必拔救。〔末〕这说得是。 

人间私语。



天闻若雷。

暗室亏心。



神目如电。 

第十五出
士女私奔

【一翦梅】〔小生扮顾雕龙小旦扮陈木难小生上〕少年吐语气成虹。名字雕龙。才自雕龙。月明有女约房栊。地是临邛。人是临邛。

小生顾雕龙。西蜀成都人氏。薄有才华。颇饶风韵。云笺彩笔。擅才子于西川。翠羽明珠。怀佳人于洛浦。与比邻女子陈木难。才色相怜。心期自许。约以今夕乘月来奔。只得烧烛焚香。熏衾拂枕。以俟玉人。只见星疎银汉。檀烬金炉。桂魄渐低。兰膏半灭。缘何尙不见来。好生盼杀人也。 

【前腔】〔小旦上〕亭亭秋水照芙蓉。心许题红。心愧题红。栏杆花影月朦胧。欲赴桑中。怕赴桑中。

妾身陈木难是也。针挑刺凤。工苏蕙之锦机。曲写求凰。慕相如之绿绮。与文士顾雕龙有约。月夜赴之。阳台非远。结想为云。桑濮可期。敢辞多露。行到这裏。就是顾生门首。不免叩门则个。〔小生开门相见科小生〕女娘扬娥极态。允称南国佳人。小生倚马未工。深媿西园才子。今者握雨携云。未睹卿面。迎风待月。实劳我心。重门虽掩。双睫不交。数视明河。频听淸漏。幸惠玉趾。香阁生春。使小生喜而欲狂矣。〔小旦〕儿之不才。不能征礼雁奠。乃尔托志鹑奔。非止动于丽情。亦雅慕其才藻。故将图百岁之好。非仅邀一夕之欢。旣见君子。我心则悦。 

【香柳娘】想星河路通。想星河路通。巫山有梦。疎帘绛蜡微风动。慕君才■〈虫帝〉蝀。慕君才■〈虫帝〉蝀。罗袜露华浓。轻绡月痕重。〔合〕恐相逢梦中。恐相逢梦中。银缸正红。绣衾初共。

【前腔】〔小生〕羡金莲步工。羡金莲步工。月华相送。东邻好事成窥宋。看柔姿妙容。看柔姿妙容。秋浦落惊鸿。朝阳丽丹凤。

〔合前同下末同将吏上〕众将吏。你看文士顾雕龙心惟好色。同巫臣之窃夏姬。女子陈木难情起怀春。效卓氏之奔司马。并牵爱河。不以礼义。同沈欲海。自作罪愆。顾雕龙命合早中巍科。官登九列。今有才无行。以情欲私良家女子。合当削禄减算。请奏天主施行。〔众诺齐下〕 

第十六出
雠邪设谤

〔丑扮孟豕韦外扮关眞君丑上〕念我心非毒。雠人眼自憎。生来点白玉。死去做靑蝇。下官散骑常侍孟豕韦是也。与司农卿萧黄流有不共之雠。日夜忿他不过。思量设一计策。害了他一家儿。造计不难。只恐谋事无成。反遭大祸。我衙门中有关眞君祠。不免去卜问一灵签。成败如何。〔拜科〕拜吿眞君。下官孟豕韦。与司农卿萧黄流有不共之雠。眞君所知。此雠不可不报。下官欲造一大谤。奏知皇上。害了他一家。不知此事成败如何。望眞君报应。〔卜签〕呀。此签大凶。眞君。我豕韦终不然就罢了。此生誓不与仇人同朝。还当再卜。〔祠后大声响签尽飞出筒裂〕呀。祠后大声。签飞筒裂。眞君大怒。不许我行此事。眞君。眞君。你与萧黄流有甚分义。直恁这般庇护他。难道我孟豕韦就不做了。自古道。矢在弦上。不得不发。眞君。有罪了。〔丑回至书斋末暗上介丑〕来到书房。不免掩上房门。寻思计较。有了。安庆緖旣死。史思明新叛。我不免诬奏萧黄流交通逆贼。同与反谋。前日萧黄流与我同席。席上曾说史思明也是一员良将。朝廷不能驱使。以致披猖。此语同席上的士大夫尽闻。不免将此情扭揑。写在本内。事便实了。〔侍女捧茶叩门丑开门〕丫鬟。你送茶来门外几时了。〔女〕相公关门。不敢便叩。门外等待多时了。〔丑〕你可听得说些甚么话。〔女〕也听得些。相公要将谋反情由。谋害萧黄流哩。〔丑背语〕此语怎么好令丫鬟闻之。自古道。谋及妇人。宜其败也。不得不除了他。〔取剑科〕丫鬟。你先进去回覆夫人。我随后就入卧房也。〔女行丑从后砍杀科〕女子。女子。这也是你命该如此。不先不后。来凑在危机上。谁令探虎口。赢得送蛾眉。不免修下奏章。〔末怒科〕 

【玉胞肚】〔丑〕阴谋秘计。祸临门萧郞怎知。那关眞君呵。纵拏云只手从空。料通天罗网难提。来朝一纸叩丹墀。敎他七尺云亡九族危。

只是可怜无辜杀了这丫鬟呵。 

【前腔】珠沈玉碎。怕漏春光梅英柳丝。偶然间来叩房栊。怎知他误蹈危机。韶颜稚齿送蛾眉。血污游魂何处归。

〔下末大怒科〕孟豕韦这贼子好狠也。〔外上〕落落英名盖世。昂昂义胆包身。玉帝殿前拜命。金仙座下问津。朗陵西台执法。玄元北极归眞。定见灵明作佛。岂终英烈为神。某关眞君是也。毗沙门天王使者下来世界。考察人间善恶。不免与他相见一番。〔相见平礼科末〕眞君久别。孟豕韦这贼子。毒过蛇虎。奸深鬼狐。旣造大谤。谋杀忠良。又以无辜。戕杀婢子。眞君可见么。〔外〕使者。我怎么不见。方纔此贼以谋害萧黄流事问卜于我。我以大凶签报之。欲沮其凶谋。他不肯悛改。再行问卜。我稍显威灵。签飞筒裂。他竟不回头。方当设计下手杀婢子时。我便欲手诛此贼。奈他阳算未终。萧生大难数定。是以踌蹰耳。〔神吏上〕禀复使者。据各处功曹地司诸神申报。下界众生。造恶弥天。种种不一。中间作善者虽有。不如造恶者多。只有定兴王木淸泰。勤王讨贼。竭忠建勋。入道辞荣。淸修苦行。从师云游。见阌乡妇人黄妙琼夫妇受寃。行乞道路。修书与阌乡令。力救寃民。罄赐囊中金宝。见章丘吕叟家贫年老。鬻女远方。作书到家。赐他白金百两。又解头上玉环一枚。脱身上道衣二袭。尽赐老人。单身露体。全然不顾。西天宾头卢尊者欲试其本心。假以造殿。尽取家赀。一笔立书。不顾妻孥冻馁。阳间作善。无如此人。〔外〕使者可识此人么。此人原是西天散圣焦镜圆。以微过得谪。今功行将满。道品转高。可敬可敬。使者考察已完。将回奏天主。小圣奉别者。〔下末〕分付将吏。将世间善恶。开载黑白二簿。逐一分明。毋得朦胧遗漏。就还上界。回奏天主去也。 

【好事近】绛节下云霄。万国山河临照。金幢绣盖。仙音一派缭绕。斑龙先导。御飞轮瞬息寥天杳。破靑痕沧海犹微。带黑点神州何小。

【前腔】职司采访领功曹。总一切大地阎浮考校。贞邪善恶。宝镜当空明了。巡行四部。奉天王宣化扬丹诏。录金书善者褒嘉。仗斧钺恶行诛讨。

【千秋岁】陷官僚。奸相阴谋巧。七尺危。九族难保。卖国欺君。任卖国欺君。只手把日月等闲笼罩。瞿塘峡深机窍。太行险藏嚬笑。富贵千秋好。尽家盈金宝。座拥娥媌。

【前腔】逞风骚。美姿色多才调。桑濮上目挑心招。月下花前。向月下花前。偷韩窥宋荒淫不道。弥天谤关门造。杀身祸凭空掉。作孽眞非小。千生不赦。万劫难逃。

【越恁好】〔合〕幽房密室。任幽房密室。看烱烱察秋毫。百神森布列。张电目垂天表。铁铮铮俊髦。铁铮铮俊髦。赤洒洒撇红妆脱了紫袍。虚飘飘水云。冷凄凄百衲衣挂着瘿瓢。甘冷澹。弃繁华。苦行因求道。宜名书帝阙。宠膺眞诰。

【前腔】遍巡还遍察。离红尘返绛霄。霞旗映空举。駈日驭指星杓。响珰珰佩摇。响珰珰佩摇。翠巍巍玉■〈虫帝〉蝀驾着彩桥。矗亭亭帝居。济跄跄白玉阶千官正朝。吹龙■〈遂〉。咽凤箫。玄豹苍虬遶。纷銮声出户。桂香夹道。

【红绣鞋】至尊御殿临朝。临朝。红云紫雾飘萧。飘萧。覆金函。回玉诏。呈宝箓。奏云璈。经睿览。散仙曹。

【尾声】大明六合无私照。荡涤淸虚理自超。因缘果报。莫谓天公没分晓。

〔末〕一日巡行四部中。



飞轮万里御罡风。

饶他暗室瞒天计。



〔合〕怎脱云霄照胆铜。 

第十七出
羣僊会眞

【金珑璁】〔末扮李泌外扮罗公远小外扮邢和璞末上〕匡扶回帝辇。乞恩再返衡山。餐绛雪。驻朱颜。门多鸾鹤驾。讨论服炁还丹。题宝箓。列仙班。

夜抱九仙骨。朝披一品衣。不食千锺粟。惟餐两颗梨。李泌字长源。神童应举。荷上皇丱角之知。藩邸游从。蒙今上布衣之好。抱道怀才。蚤期公辅。餐霞辟谷。幼慕长生。不幸羯胡逆命。上皇驾幸于西川。将士咸推。太子卽位于灵武。下官猥以旧驩。遂参帷幄。力赞庙算。克复神京。乃以性爱烟霞。志轻絓组。乞恩拜表。复归衡山。自眷丘中之赏。永谢车马长安。益多物外之交。半是云霄伴侣。罗公远方士。邢和璞眞人。近日远访下官。山居盘桓良久。今日是下官贱降之辰。安排酒脯。奉约二仙淸燕。想必来也。〔外小外上〕 

【前腔】鸾骖云路远。道衣尽染苍烟。眠海月。祝融巓。邺侯仙骨就。来商出世因缘。探秘检。订眞诠。

〔相见科外〕今日是长源华诞。贫道有度索金桃为公寿。〔小外〕贫道有瑶池玉李为寿。〔末〕金桃玉李。人得食之。寿当万岁。下官何德以当之。感谢感谢。秪候将酒过来。 

【排歌】〔末〕守静存虚。忘情断缘。霎时开透玄关。河车升降入丹田。结就灵珠黍米圆。〔合〕加温养。炼汞铅。琴心三叠舞胎仙。抽添好。火候全。回阳换骨得长年。

【前腔】〔外〕绝智忘形。虚无自然。窗尘片片飞烟。炼敎混沌软如绵。粉碎虚空别一天。〔合〕昆仑顶。太乙巓。阳神八极任周旋。骖玄鹤。跨白鸾。木公金母去朝元。

【前腔】〔小外〕列职淸微。书名玉编。暂居洞府蓬玄。积功八百与三千。金阙虚皇丹诏宣。〔合〕飞形上。拔宅仙。鸡鸣犬吠白云间。寥阳殿。香案班。逍遥永劫谢红缘。

〔外〕二公知道么。定兴王木淸泰辞官弃家。从师学道。将证佛果。超出仙宗。其子龙驹远来寻父。今日未时。谒见长源也。〔小外〕定兴从师。已往登莱海边去了。其子遍觅无踪。好生苦楚。长源可指示他往文登界上。虽不得遇。必有消息。〔末〕我辈见他不必明言。只指他东行便了。〔外小外〕我二人暂时别去。明日或者再会。〔末〕多谢二位眞人。 

〔末〕名山仙果助长生。



〔外〕自是丹台注姓名。

〔小外〕相业已成辞帝阙。



〔合〕仙风初播指瑶京。 

第十八出
公子寻亲

【金蕉叶】〔小生道装上〕朝思暮思。为严亲奔波路岐。行不尽山间水涯。止不择茅庵野寺。

父似云中鹤。儿如陌上尘。茫茫天地裏。何处访吾亲。龙驹离家寻父。踪迹杳然。路上有人说。同方外僧道。往衡山来了。行到此处。已是衡州地方。一路闻宰相李泌隐居衡山下。大开玄门。门多云水。或者他家有甚么消息。寻问至此。已是李公门首。不免隐下姓名。只作云游道人。求见则个。门上有人么。贫道云水间人。闻相公大开玄门。特来求见。〔门上通报科末上〕山中芝草长。炉内药苗新。座少乘轩客。门多控鹤人。道者何来。〔小生〕相公尊坐。容贫道诉禀。贫道虽托迹方外。却有苦情。一言难尽。〔末〕我看你眉宇朗秀。器质温良。却像大家子弟。不类草野道流。你实对我说。〔小生〕家乡姓名。未敢便对相公说。且容诉苦情。 

【二郞神】心中事未开言先垂双泪。念贫道呵。自幼朱门娇养子。今来岐路。那曾惯受凄其。只为严父远从方外侣。访游踪乾坤无际。枉歔欷。恨天涯盼断迷离。

〔末〕道者。你缘何寻访到这裏来。 

【前腔】〔小生〕悲啼。逢人借问说南游湘澧。衡岳峯头扪只履。又闻公相。天然道骨仙姿。门外时时到云水。傥万一知些因依。寻消息。没奈何来叩阶墀。

〔差官上〕禀上老爷。小官是汾阳王郭老爷差官。老爷华诞。特具薄礼。祝贺千秋。〔末〕生受你远来。礼物权且收下。教祗候送差官耳房裏坐。安排酒饭待他。〔官见小生科〕呀。这是定兴王木爷公子。怎么道家装扮。来在此间。〔末〕原来是木公子。差官你认得么。〔官〕定兴王老爷是家老爷极厚同僚。通家往来。小官怎么不认得。〔小生〕相公。贫道不是甚么公子。此差官莫非认错了。〔官叩小生头科〕小官常随家老爷到木老爷府中。相见公子。怎么会错。是了是了。近日木老爷弃官访道。云游无信。公子想必出外寻觅到此。〔末〕我原说此道者像一个大家子弟。不类草野道流。适纔差官叩头。你不答礼。却不觉露出贵介行藏了。公子。请以实情吿我。我知你尊公消息。不必再讳。〔小生〕相公旣知家君消息。小生不敢讳了。便望相公指示去向。〔末〕公子请坐。老夫虽不曾识荆公子。却与尊公同朝相厚。你把令尊访道情由。一一见教老夫。要知他的行踪。这裏也不难。〔小生〕相公在上听禀。 

【啭林莺】西郊车马春日裏。瞥然遇个阇黎。金针词组还相契。明朝道服撒手去天涯。牵衣执袂。做冥鸿难系冲霄翅。记庭帏。优昙手插。花发是归期。

〔末〕尊公去后。家中事体如何。令堂夫人安否。〔小生〕 

【前腔】门庭一旦凉似水。我慈亲静室禅栖。晨昏只与蒲团对。为儿怎忍安坐恋香闺。跟寻到此。顾不得万山千水。总堪悲。流萍飞絮。父子各东西。

〔末〕你是贵游公子。自小娇养。如何仆从也不带一二人。孤身独行。〔小生〕相公听禀。 

【啄木公子】我那家君呵。穿芒屩拥衲衣。万里孤身无所倚。我为儿敢带家奴。也只独走天涯。瘦怯风霜愁欲死。行路相怜空浪指。指向前途到又非。望公相说因依。

〔末〕不瞒公子说。今日有二位云水高人见访。他知尊公消息。同方外僧道。云游往登莱海边去了。你可急追到彼处。必有下落。〔小生〕多谢相公。 

【前腔】舒愁况指路岐。东望蓬莱只杖底。怎敢辞雨帽风巾。又何论重茧胼胝。玉舃安期寻故里。蜃气楼台海市裏。又怕三山云峤迷。便去莫稽迟。

小生就此拜别相公。〔末〕公子大孝寻亲。不敢稽留。想不曾携甚路费。左右。取白金数笏。奉赠公子。〔赠金科小生〕本不敢受。奈长者之赐。敬拜领一金。多则为累。〔末〕这也是。不敢相强。 

〔末〕孝子寻亲实可怜。



〔小生〕芒鞋踪迹遍山川。

〔末〕要知杖履仙游处。



〔合〕只在微茫云海边。 

第十九出
游戏传书

〔丑扮半天游戏神绣袄上〕小子生来伶俐。性情有些狡狯。轻松舌似丝绵。细滑身如油腻。少年场裏驰名。歌舞行中得意。惯能射覆藏钩。又会折白道字。讴歌让我祖师。蹴踘尊我把势。也只对景逢场。不用阴谋设计。金银到手不贪。花柳帮闲少睡。何常学问秀才。到底风流子弟。上帝说道此人。佻■〈亻达〉无甚大罪。酆都地狱亏他。蓬岛仙乡难去。特敕六部诸曹。署我半天游戏。愈加好耍好顽。落得无拘无制。那问往北来东。顷刻上天下地。银河偷觑天孙。蟾宫调弄月姊。曾陪方朔偷桃。又看麻姑掷米。太白无赖老儿。偷拐嫦娥侍婢。被我窣地拿奸。双双磕头下跪。昨到东海遨游。龙王留我一醉。戏将鼍鼓打穿。又把珊瑚击碎。揶揄分水夜叉。称赞织绡娘子。虾将嫌他长须。鳖吏嘲他短尾。大王怪我无知。龙女笑我有趣。也曾爬上天门。九关虎豹猛厉。银瓜武士狼形。金甲将军粗气。被我两语三言。大笑绝倒无地。撞遇上帝弄臣。小可受他骂詈。〔内叫〕弄臣缘何骂你。〔丑〕道我恁地聪明。平地便生妬忌。生怕上帝喜欢。夺了他的权位。小子乃半天游戏儿郞是也。昨日蒙西天祖师宾头卢尊者分付。太原定兴王公子木龙驹来寻父亲。云山烟水。无处跟寻。道路啼哭。甚般苦恼。祖师与我一缄。说是他父亲的手书。教我到山东文登县海边。交与木公子。对他说。父亲随西天祖师蓬莱仙客云游。十分快乐。不必挂牵。及早回家。唐天子查问定兴。要将公子封王袭职也。小子扮作樵夫。迤□行来。已到文登界上。木公子不知那裏。〔小生哭上〕 

【霜天晓角】严亲何处。道路迷云树。无限伤心凄楚。临岐望自踌蹰。

好苦。我木龙驹辞别母亲。出外寻访父亲云游消息。天涯海角。四处跟寻。并无踪迹。邺侯李公。前日说与两个僧道东游蓬莱海边。急忙追来。此是山东文登界上。怎么得有父亲消息。远远望见一个樵夫来了。不免问他一声。〔相见介小生〕樵夫哥。你可曾见有三个僧道。在路上行走么。小生借问。〔丑〕小人见来。借问官人何处。高姓大名。〔小生〕小生姓木。名龙驹。山西云中人氏。父亲定兴王。近日辞家入道。随着两个僧道云游。小生放心不下。四处跟寻。行了数月。不知经过多少路程。并无消息。好苦也。〔小生哭科丑〕官人不须啼哭。原来是一位王侯贵公子。如何不携仆从。单身独行。〔小生〕樵夫哥。我家岂少仆从。只是父亲孤身云游。不带一人。小生誓同艰苦。亦是单行。〔丑〕元来是行孝的官人。有缘有缘。令尊大人。小人曾会来。前日我自山中负薪入城。在客店中邂逅令尊大人。对小人说。我有家书一封。托付与你。傥遇我家小儿跟寻至此。可为我一转付与他。说我从师远游。孤云野鹤。茫无定踪。急早回家。封王袭爵。不必苦追。有书在此。〔丑付书小生看科〕原来是一首诗。野鹤元无定迹。孤云到处为家。直待莲生足下。他年相会昙花。这诗果是我父亲手笔。昙花亦是我父亲临别手栽。是了是了。樵夫哥。但不知我父亲见你之后。却又从何处去了。樵夫哥。你可怜我孤身流落。实对我说个去向。〔扯住丑科丑〕公子休痴。你父亲业从云水之游。岂肯便返。旣有昙花之约。何必多忧。须索快回去也。 

【香遍满】〔小生〕远来东土。迢递裏访蓬壶踪迹我严父。谁想道云海茫茫欲觅知何处。叹咫尺不见。空留下一纸书。这书札空留在也。转敎我心头苦。

【前腔】〔丑〕劝君休苦。你父在异乡云外侣。知他是白鹄凌霄羽。莲台得证日。昙花有时聚。这书札应留在也。好转慰你高堂母。

〔小生〕樵夫哥。你说我的母亲起。越教我好苦也。 

【靑歌儿】我母亲朝夕裏相盼觑。懊恨我当初不便相随去。到如今何处去追寻。报深恩做未得慈乌反哺。便能如丁令威化鹤归。怕辽阳人民非故。

樵夫哥。自从我父亲出门求道。我母亲伤感。也奉佛修行了。 

【前腔】我父亲脱朝服去远寻印度。我母亲卸花诰礼佛持斋素。我父诸姬并解罗襦。甘守着梁家的荆布。三宝香淸还洞府。我一身冰冷支门户。

〔丑〕原来如此。一家都已入道。难得。难得。公子。修行是好事。不必苦苦伤情。令尊大人眼见得成道也。 

【前腔】你至亲骨肉并离垢污。汝父有慧根蚤见灵光透露。况有明师引金绳指修行径路。又何如庞居士散宝珠。一家儿同登莲土。

〔小生〕樵夫哥。是则是修行好事。争奈父子恩深。此情难忍。 

【前腔】〔丑〕情关父子心自苦。且回家列职承茅土。愿你精忠报主努力起雄图。父拥幢幡趋紫府。儿荣冠盖昌朱户。

公子。你尊公旣有下落。又得手书。快回去慰你令堂太夫人。努力功名。岂不是好。〔小生〕如此别了回去。多谢带书。请问樵夫哥姓名。异日重逢。可以相谢。〔丑〕我山林野客。不留姓名。偶尔致书。何劳称谢。公子请了。〔下〕 

〔小生〕严亲双足追飞电。



远自空中堕云翰。

上穷碧落下黄泉。



两处茫茫寻不见。

〔下丑上〕我小子一生游戏。六合飘零。到底无归。终成沦堕。昨日在三天门下。见天王使者对将士说善恶因果。今日又闻木淸泰一家入道。使我悔心顿起。道念勃兴。游戏门中。如何是了。不免将遇见木公子致书一节。回覆西天祖师。便求度脱者。〔下〕 

第二十出
夫人得信

【菊花新】〔小贴扮房琼瑶旦上〕朝来合掌叩莲台。亲见莲花叶叶开。〔贴小旦〕金粉褪香腮。久矣不匀眉黛。

〔相见科〕郭贾二姬。我和你们在此庵中。焚香洗钵。礼佛参禅。甚觉淸幽。只是相公云游无信。孩儿寻访未回。好生牵挂人。纵有杨枝水。怎生消此离恨。〔贴小旦〕夫人。我老爷盖世英雄。云游必有下落。公子靑年纯孝。皇天必相吉人。想目下回来。不须愁闷。〔小贴上〕 

【意难忘】镜匣慵开。看门庭似水。綦履谁来。幽禽鸣玉砌。文石绣苍苔。游子去几时回。云水路潆洄。消不尽蘼芜带。恨瑶瑟含哀。

妾身房氏。小字琼瑶。乃太尉房管之女。嫁与木公子为妻。公公访道无音。夫壻寻亲未返。门户好生凄冷。婆婆在庵中礼佛修行。不免省候则个。婆婆万福。〔旦〕媳妇到来。〔贴小旦相见小贴〕婆婆。公公访道无音。夫壻寻亲未返。婆婆又与二姬在庵中修道。偌大门户。如何教媳妇女流。独自承当。〔旦〕媳妇。其实生受你。你丈夫寻亲。去了数月。公公见与不见。好歹早晚回来。你且宽心。 

【红衲袄】〔旦〕我想着赋游仙郞杳然。又可奈去寻亲儿未返。望云山不知人近远。倚空门都着忘岁年。他待要驾金鳌踏宝莲。又待要骖白鹄乘琱辇。因此上挥手红尘泛紫烟。

【前腔】〔小贴〕堪叹他访庭帏途路艰。只是我守房栊缘分浅。但愿取觅孤鸿有信传。又何须画双蛾谐缱绻。自与他折垂杨春路边。转眼是冷蒹葭秋浦满。只落得一水银河两眼穿。

【前腔】〔贴小旦〕我当日按笙歌红象板。今日裏顶星辰碧玉冠。蚤晚间静焚香淸可怜。也未免梦为云难自遣。知他去礼慈容在兜率天。又未知抱仙骨在蓬莱院。只落得银海茫茫路几千。

〔净上〕仙风超八极。侠气重千秋。义愧衔珠报。恩将结草酬。我老儿蒙定兴王木公怜我家贫卖女。赠我玉环一枚。道衣二领。又赐一帖。教我到他府中领白金百两。我老儿得此。尽可过活。爱女免嫁远方。不当得陇望蜀。但木公云游。家中必无消耗。我旣得遇。如何不去报个信儿。来到此间。访得夫人们一辈都在莲花庵中修行。不免竟到那门首一看。呀。元来庵门紧闭。不免高叫一声。裏面有人么。〔旦〕倩香。庵门外有人高叫。敢是公子回来。你快出门前一看。〔相见科净〕娘子拜揖。小老路上得遇你家定兴王老爷。特来报信。要见夫人。〔贴〕原来如此。夫人在庵内。待我进去禀过。召你相见。禀夫人。外面有个老翁。说在路上曾见老爷。传得有信。要见夫人。〔旦〕旣有老爷信息。快召他进来。〔召见科净〕夫人。小老跪见。〔旦〕老者不必行礼。你在何处得见我老爷。快说。〔净〕禀吿夫人。小老是章丘人氏。家贫年老。单生一女。事出无奈。只得卖与征西将士为妻。正在路上啼哭。偶然撞遇定兴王老爷。道家装扮。同两个方外人行来。小老原认得定兴老爷的。就上前去相见动问。因而吿诉苦情。老爷恻然动念。就把玉环一枚。道衣二领。赐与小老。又赐一帖。教小老径到潭府。领取白金百两。供养老景。免使有女仳离。小老儿思量起。老爷恩深如海。义重如山。只此已是难酬。怎敢得陇望蜀。只是思量老爷云游消息。想府中未知。小老旣得遇老爷。如何不来一报。非是为无厌之求。〔旦〕生受你老人家。旣来报老爷路途消息。我这裏金银不难。我且问你。老爷有何凭据与你。见后又往何处去了。〔净〕夫人。小老别老爷时。也曾问老爷去向。他说孤云野鹤。何有定踪。有书一纸。送上夫人看验。〔旦拆书看悲介〕媳妇二姬。你看这书果然是老爷手迹。只教发银百两。给助吕翁。并不曾说起家中事情与路上风景。你看他一味道念。一片刚肠。我看此书。转添愁闷。老爷善行。不可食言。我在庵中久不理家事。媳妇。你可去取白金百两。给助此翁。以全老爷信义。〔小贴取金奉旦旦〕老者。你可领此金去。傥日后再得老爷消息。你可再来一报。〔净〕夫人与老爷大德。小老怎么又可叨冒。不是报信。只来求金了。〔旦〕不必固辞。快领了去。〔净拜谢科〕秪传一纸信。又得百金还。〔下旦〕媳妇二姬。老爷虽有书来。依旧不知去向。如何是好。 

【江头金桂】纔喜得天边鱼雁。又谁知冥鸿竟杳然。只待檀波六度。广种悲田。断恩情骨肉缘。隔万水千山。行行更远。赠别时有绣囊珍宝。敎你紧带身边。又谁知你不留一钱。料饥寒难免。料饥寒难免。凄凉怎遣。谩忧煎。你本是相府貂蝉客。怎做得沿门托钵禅。

【前腔】〔小贴〕报一幅云笺乍展。早已向遥天灭雾烟。他则怕有人物色。转生留恋。因此行踪更远。〔贴小旦〕虽则是访佛求仙。别离乡县。也须念的亲骨肉。直恁大飘然。又不知东游海山西阆苑。枉临风哀怨。枉临风哀怨。龙须席卷。和那雁柱筝寒。好一似藕断丝难断。万里关河一线牵。

【不是路】〔小生上〕踏遍云山赤县。神州脚底穿。波淸浅。蓬莱海畔。阜乡边有书传。只逢片纸难逢面。鹤背安期不可攀。空劳倦。寿昌寻父无由见。只恐慈亲又泪涟。敎我怎生宛转。

〔相见科旦〕孩儿。你回来了。可曾得见父亲么。〔小生〕母亲听禀。孩儿一路打听父亲消息。有人说我父同两个云游僧道往山东登莱海边去了。一路追赶到文登县。遇着一个樵夫。偶然询访。谁想这樵夫在旅店之中。正好曾遇我父亲。与他一封书札。教遇孩儿时。交付与我。书现在此。〔旦〕你旣遇此樵夫。说遇你父亲。寄有书札。便好问他父亲下落。可曾得相会么。〔小生〕孩儿此时急问父亲去向。樵夫说交付书札。卽便别去。那裏知他去向。因此不曾得会。〔旦悲科〕止见书札。不见父亲一面。却也枉然。取书来看。〔小生〕书札在此。〔旦看科〕原来是一首诗。野鹤元无定迹。孤云到处为家。直待莲生足下。他年相会昙花。这是你父亲亲笔书。旣见此书。也便知云游眞消息了。你父临行手插昙花为记。如今书中又道及此。必有缘故。自你父亲去后。我一向不曾到昙花阁前。我们大家同去一看。你父亲手插。荣枯何如。〔行科看昙花科旦〕好奇怪。好奇怪。昙花果然生长。长叶抽枝。西方佛树。东土难栽。且又无根。如何得活。书中道及。事岂偶然。我再思量起来。你父亲寄书。怎么就知道樵夫必然遇你。更不寄与他人。同行僧道两人。或者就是前日郊游撞遇的。若非圣贤。焉能片言点化。你父亲此时多应成道也。 

【忆多娇】见此札。心转切。昙花果茂枝与叶。是我夫君留为别。〔合〕采眞问法。采眞问法。看取如来记莂。

【前腔】〔小生〕空远涉。亲怎觅。苦欲渡河无宝筏。犹喜昙花经时茁。〔合前〕 

【斗黑■〈虫麻〉】〔小贴〕丈夫。你万里孤身。迢遥远撇。我一日三秋。相思怎歇。笺鸿到。镜鸾合。转念高堂凄风冻月。〔合〕悲笳暮咽。东邻机杼轧。纵有寒衣。纵有寒衣。关山何处可达。

【前腔】〔贴小旦〕老爷。你浪逐萍踪。芒鞋自挈。我冷落花房。被纹自叠。心应断。意难说。强把金炉名香夜爇。〔合前〕 

〔旦〕云海路沉沉。



〔小生〕家书抵万金。

〔小贴〕无从天外觅。



〔贴小旦〕好去梦中寻。 

第二十一出
超度沈迷

〔丑扮陈瑚小外扮汾阳王小贴扮红销花神外末上〕滚滚红尘天外碾。丝丝白发镜中催。〔生〕上床别了鞋和袜。天晓知他来不来。弟子好吿师父。弟子昔日奉肃宗皇帝命。往西蜀奉迎上皇銮驾回京。因与西川节度使严武有八拜之交。此人豪侠好义。似有宿根。弟子愿往彼劝化此人。同来入道。不知师父高见如何。〔外〕此人外节可观。内行多缺。近被寃家诉吿上帝。恶业缠身。你旣与他交好。急去救度。亦见你朋情。我两人不须同往。送到潼关相别。待你回去。又在潼关相候。那时同赴天堂地狱。一度众生。〔生〕多谢师父。如此同行。〔丑骑驴上〕日暮苍山远。天寒白屋贫。柴门闻犬吠。风雪夜归人。今日天气寒冷。好风雪也。〔外看丑科〕万形虽有异。一性本无差。对面不相识。孩儿骑阿爷。〔丑怒〕这秃厮可恶。你看我骑着驴子。怎么对着我说这个话。〔外〕你不要骂我。且自问他。〔驴子忽作人语介〕我陈瑚之父陈赞是也。这是我儿子。我为这畜生苦挣家产多使机关。广行侵害。以是罪业。受报驴身。畜生无知。旣骑了我。又骂菩萨。天岂容你。〔丑惊下痛哭拜外科〕原来如此。凡夫昏迷。旣不知父亲堕在畜生。又不知和尙是个菩萨。罪该万死。只望菩萨慈悲。救脱吾父。〔悲泪叩颡科末生〕愚夫无识。苦恼可怜。惟愿慈悲。不恡说法。〔外〕也罢。陈赞今生造业。应堕此胎。宿有善根。故得遇我。我将西天梵语。与他说四谛十二因缘度脱他。〔作梵语科〕陈赞陈赞。我适纔与你说万形虽有异。一性本无差。对面不相识。孩儿骑阿爷。我问你甚么叫做有异。甚么叫做无差。对的是何人。识的是何物。〔掌拍驴背一下〕你省得么。〔驴作人语科〕我省得了。省得了。拜谢菩萨度脱。〔磕头谢跌死科外〕好了好了。陈瑚。汝父乘吾法力。已脱驴身。上生忉利天去也。〔瑚泣拜谢介〕多谢菩萨拔济父亲。如此深恩。万劫难泯。弟子从此回去亦办道修行矣。〔下末生〕师父如此慈悲。不惟陈氏父子含恩。我弟子两人不胜感激。〔外〕西来。我三人云游。次第乞食。前面高门大宅。就是郭汾阳家。我们进去一化斋何如。〔生〕师父。弟子与汾阳旧僚相善。或者不好去得。〔外〕不妨不妨。他如今也不认得你面庞了。〔生〕如此同行。〔同到郭府科守门将上〕棨戟侯王第。沙堤宰相家。你这三个僧道到此何干。〔外〕要见郭老爷化斋。〔门将〕老爷在。待我替你们禀过。〔小外上〕大将三朝老。中书二十秋。儿孙俱尙主。子壻尽封侯。把门将吏。门外何人。〔门〕禀上老爷。门外有三个僧道化斋。求见老爷。〔小外〕僧道化斋。不须见我。也罢。叫进来相见。〔外末生〕相公拜揖。〔小外〕好不知礼。从何方来。〔外〕贫道们是从西方来的。只如世法。大将军原有揖客。若论佛法。沙门不拜王者。〔小外〕这和尙不凡。看坐。〔外上坐科小外〕和尙。看你气貌。必是有道高僧。请问佛法。〔外〕佛法者无佛可做。无法可说。若云有佛可做。是名谤佛。若云有法可说。是名谤法。无佛无法。是为佛法。〔小外〕讲得有理。果是高僧。道者。请问仙道。〔末〕仙道长生。对彼短命。凡夫学仙。须学长生。及至成仙。生亦不用。生旣不用。长短何为。蹔住玄门。终趣觉路。〔小外〕也讲得好。这一位道者。像似新出家的。我且借问。我有一僚友定兴王木淸泰。辞荣入道。踪迹杳然。你三位旣在云水。可曾相遇么。〔外〕曾相遇来。他如今从师往西川去了。〔小外〕他是盖世英雄。破浪乘风。急能回棹。我已暮年衰朽。临崖勒马。尙未收缰。可叹可叹。〔外〕他能回棹须云早。公便收缰也未迟。〔小外〕这又说得好。叫左右看斋来。荤素各备。还将酒来。惟三位师父所用。〔左右设酒席科小外〕三位师父。用素用荤。〔外〕荤素都用。只不戒酒。〔小外送酒与三师父科〕 

【八声甘州】逢场对景倚画屛。把酒何妨乘兴。朱门香径。达人看做柴荆。今朝喜无轩冕迎。云水相逢分外淸。〔合〕写情。蹔相将绮席瑶京。

〔外末飮酒噉肉科生不用小外〕这一位道者何独不用酒肉。〔生〕贫道有戒。〔小外〕难道这二位师父是不戒的。〔生笑〕此非公所知。 

【前腔】〔外末生〕王门偶然掉臂行。看金屛绣褥。不碍壶冰。污泥淸水。香发莲花莹净。流风徐度歌管声。残雪初回舞袖轻。

〔合前小外〕叫左右。后堂唤侍姬红绡白纻。带领一班女乐侑酒。〔左右呼姬侍众上〕 

【不是路】鸾镜翠蛾轻。蝉鬓玉钗横。宋祎翾风。歌舞分行逐队行。弦初整。玉人指冷怯银筝。唤卿卿。花毡绣毯安排定。罗袜香尘莫蹔停。袅婷婷。红绡白纻旧知名。为谁承应。

〔左右〕今日老爷宴三个云水僧道。唤你们承应哩。〔众姬笑介〕僧道出家人。怎么要看我们歌舞。禀上老爷。侍姬红绡白纻带领一班女乐叩头。〔小外〕见了三位师父。〔众姬〕三位师父万福。〔小外〕众姬歌舞。替三位师父送酒。〔众姬诺送酒与外末接科送生不接生〕贫道不敢。 

【解三酲】〔众姬〕雪花飞光摇金镜。梅英绽香扑银罂。箜篌弹傍疎帘冷。云水士烟霞性。谁令来听弦上声。又只见玻璃盏尽倾。雕栏凭。雕栏凭。荡春心似不转双睛。

【前腔】〔小外〕是高人玉壶相朗暎。他自对景解忘情。未可评将看做行云流水都不定。歌宛转舞轻盈。歌宛转舞轻盈。歌舞场中邀得仙人下玉京。眞侥幸。眞侥幸。小可的疑是天乐蓬瀛。

【黄龙滚犯】〔外末生〕你看步摇轻条脱冷。步摇轻条脱冷。帘蒜屛绡隔障生。兰麝销金鼎。兰麝销金鼎。又听响一派别院箫声。断送晚天将暝。

【前腔】调凤管炙鹅笙。调凤管炙鹅笙。又见银台绛蜡明。却被雪风吹酒醒。雪风吹酒醒。最喜良会未央淸宵正永。怕的是斗转参横。

【滚遍】〔众姬〕绣闼琱楹。雪色灯光相并。只听得城上谯楼。角声呜呜。初报严更。主人分付。舞衫休冷。歌喉重整。〔合〕华堂添许多风景。华堂添许多风景。

【前腔】银蟾耿耿。素手亭亭。一片寒香疎影。夜深何处落梅声。夜深何处落梅声。江上飘来铁笛横。〔合前〕 

【前腔】雪销残岭。雁度寒汀。鸳瓦栖乌不定。〔指外科〕山僧布衲冷如冰。山僧布衲冷如冰。宿火琉璃映胆瓶。〔合前〕 

【前腔】娇痴不醒。女触金屛。台上银缸半暝。〔指末科〕道人倦枕蕊珠经。道人倦枕蕊珠经。纵有靑鸾跨未成。〔合前〕 

【鹅鸭满渡船】〔外末生〕只见歌残玉树倾。粉褪胭脂冷。风入灯。霜侵镜。漏尽闻钟磬。可惜好花枝。春去也谁管领。无多良宵好光景。从古歌楼舞榭皆荒径。

【尾声】眼前尽诧豪华盛。流霞飞电眞俄顷。不如回首寻淸净。

〔小贴〕禀上老爷。那僧道临了的说话尽有道理。只是他们旣为僧道。如何不持戒行。飮酒食肉。〔小外笑〕师父。这是那妮子说得是。〔外末〕相公说不食。不食的就是。贫道们奉还。〔外末吐介众惊科〕老爷大怪事。这二位师父吐出鱼儿。变做活的。肉转鲜美。酒却喷香。〔小外〕可知二位师父不是凡人。下官适闻收缰之语。心颇有省。虽不能如木公离家学道。从此以后当稍减声妓。在舍修行也。左右。整三处馆舍。留三位师父宿了。明日还要请教。 

〔外〕歌罢筵收夜色阑。



〔末生〕天厨香积一般餐。

〔贴〕琱柈吐出浑无恙。



〔合〕始信江南有脍残。

〔生吊场〕一从云水已萧然。何意重登歌舞筵。旧日风情磨灭尽。这回眞个火中莲。师父相挈到郭汾阳家。汾阳都不复识我面貌。神仙妙用。如此妙哉。行云流水。不妨便宿王家。且待我打坐片时。免生昏散。〔花神上〕百花娘子占芳菲。万紫千红好让谁。独怜靑帝能相护。妒杀封家十八姨。妾乃汾阳园中花神是也。奉西方祖师命令。我假扮作汾阳府中侍妾红绡。去试木西来道念。来此就是他的宿馆。不免叫开门开门。〔生〕何人叩门。〔开门科〕呀。小娘子何来。〔神〕妾乃汾阳侍女红绡是也。弦歌选伎。窃自恨于朱颜。琴瑟和声。愿永谐于白发。今见师父道素襟怀。英雄气色。使妾半生惬愿。一见输心。妙选才调。非止如卓女之奔相如。渴慕英贤。敢自附红拂之归李靖。惟师见容。〔生〕说那裏话。贫道雄心尽刬。欲念全消。旣归道门。更持僧律。任他天女。觑为革囊。岂放摩登。毁吾戒体。汾阳乃一世豪杰。三事大臣。汝为其家姬。岂可犯此宵露。败彼门风。便当速回。勿贻后悔。〔神〕师父差矣。岂不闻婆须唼舌。不碍成眞。罗什吞针。犹然畜妇。何况我师乎。朱门甚密。淸漏已沈。妾旣呈身。理无退步。惟师裁之。〔生〕胡说。彼大菩萨如污泥莲花。妙在不染。我初学人如洪炉点雪。岂敢试尝。便请速回。迟必取悔。 

【金谷园】〔神〕朱门闭叹终无下梢。靑鬓老问几时还少。征歌舞何年是了。因此我这红绡待学红拂访英豪。

【嘉庆子】你雄姿秀骨风度好。瞥然见把人魂消。又不是琴心相挑。一意愿咏桃夭。谐白发附靑霄。

【忒忒令】〔生〕托身在烟峦霞峤。那管你风情月调。旣撇却兔丝了。旣撇却兔丝了。岂复惹闲花草。虚劳你神女阳台。自信襄王梦寂寥。

【伊令】〔神〕知君当日原是济时豪。女萝袅袅愿得附松乔。况値此淸漏正沈朱门悄。锦衾罗荐。问明日天涯远道。燕约莺期。百岁鹣鹣在此宵。

【品令】〔生〕你花容月貌。空自逞妖娆。我守着寂寞禅心。我守着寂寞禅心。衠一味冰淸玉皎。梅花信杳。桃源路遥。好收拾锦堂中风月。好收拾锦堂中风月。休卖弄朱颜。只把蛾眉自描。

【玉交枝】〔神〕于飞堪效。雨云期休辞暮朝。念奴亦是连城宝。一宵儿千金怎消。已来河畔鹊塡桥。空归洞口花相笑。谐凤侣寒更正寥。怕鸡叫房栊淸晓。

【豆丝黄】〔生〕休拨琵琶别调。我这裏贞心怎撩。只道你是兰蕙坚操。只道你是兰蕙坚操。郭府红绡。谁知你是花柳风骚。侯门女妖。休恁苦相邀。休恁苦相邀。缠枝叶转生祸苗。

【江儿水】〔神〕玉镜人归峤。秦楼女嫁萧。仙家种玉蓝田好。金屛牵线红丝巧。桃花引入天台妙。劝你不须推调。成就一夕云翘。须仗五百年前月老。

【川拨棹】〔生〕令人恼。我铁石心怎变了。可惜你柳媚花娇。可惜你柳媚花娇。沾惹了烟藤露梢。玷侯门犯正条。污鸾钗羞凤箫。

【尾声】繁华弃掷因求道。论弦歌吾家不少。为甚孤身云外飘

女子快回避。你主人知道。看你为何如人。若稍迟延。吾当取壁间宝剑斩汝。〔神〕元来木公道念淸洁如此。可敬可敬。不免回覆祖师去罢。海水可竭。泰山可倾。彼道人者。秉志坚贞。〔下生〕这女子忽然不见。想是花月之妖。我说汾阳府中必无此事。 

可是花妖可是狐。



崔家玉盌只归卢。

革囊见试无劳尔。



心比莲花爱水枯。 

第二十二出
严公寃对

【夜行船】〔净扮严武挟侍儿上小旦扮王婉娘〕手握貔貅身似虎。嗟一病喘息残躯。粉黛慵看。弦歌厌听。早晚黄泉旧路。

下官西川节度使严武。磊落雄姿。昂藏侠骨。西蜀拥旄。身当虎将。南山射猎。手格熊罴。不想近日偶染一病。遂至郞当。昏瞶难支。淹延待尽。侍儿。一切人事且都不要报我。待我静摄一番则个。 

【前腔】〔生上〕纔出潼关经蜀土。过栈阁已到成都。城闪朱旗。衙开画戟。千里辕门访故。

木淸泰芒鞋托钵。已到成都。此间就是严公帅府。不免叩门求见则个。〔内宅舍人上生〕贫道是严老爷故友。特从长安来相访。烦为通报一声。〔舍〕俺老爷有病。怎么敢报。也罢。难为你迢递远来。待我替你一报。相见可也不定。你在门上伺候。〔鬼卒带王婉娘鬼魂颈带琵琶弦上〕 

【前腔】〔小旦〕脉脉寃魂沈水府。亲叩阙得请天都。宝剑淸霜。牙旗旭日。且向高人泣诉。

〔与生相见科〕木相公万福。〔生〕娘子何来。〔小旦〕妾乃鬼也。本姓王氏。小字婉娘。长安人氏。乃金吾小校王骧之女。颇谙音乐。素善琵琶。西川节度使严武未第时。流落长安。与妾邻居。窥见妾姿色。用计诱挑。妾不合允从。窃带宵奔。西出潼关。妾父诉之金吾大将军。奏闻朝廷。差羽林军星夜追拿。严武负心。见追势甚急。将琵琶弦勒死妾身。沈尸川江。追军拿获。查无实迹。侥幸脱免。官至节鎭。妾在泉下。沈寃二十余年。近日始诉寃上帝。许妾索命报雠。来到此处。幸遇大师。将寃情控诉。妾要见负心人。乞大师带我一进去。〔生〕原来如此。待我先进去。替你转达。〔舍〕禀上老爷。门外有一道士。说是老爷故友。特从长安来相访。求见老爷。未知容否。〔净〕我有病不见客。旣是方外道士。或者是个异人。有海上奇方。可疗我病。请他入来。〔舍〕诺。请。〔生进见科〕严节度相公。贫道不敢稽首了。与相公别来许久。有何贵恙。〔净〕素不曾相识。有劳光顾。〔生〕曾与相公有旧。想贵人忘了。请问尊体如何。〔净〕下官一向强健。近日偶染一病。十分沉重。道者有甚奇方。可疗贱恙。〔生〕奇方颇有。贫道有一言唐突。适纔候见。门首有一女鬼。颜色甚丽。向贫道行礼。说也要求见相公。报仇索命。不得不以奉吿。〔净怒介〕这妖道胡说。下官负意气人。平生不曾作甚亏心事。焉得有此。〔生〕相公。贫道焉敢妄言。此女颈带琵琶弦。血尙淋漓。想必就进来了。岂是浪语。〔净惊惧就几上叩头求救科〕是了是了。大师圣人也。果有此事。本末已露。焉敢相瞒。旣蒙通言。便望大师救拔。〔生〕倘可相救。贫道不敢辞。你看女子进门来了。〔小旦入门见科〕严公别来无恙。妾为女子。失身从公。是妾之罪也。千里宵奔。岂无恩爱。官军追急。弃妾而逃。亦无不可。奈何杀妾。沈尸川江。公心不太忍乎。好色则窃女而潜奔。急难则杀人以自免。公眞负心人也。渺渺重泉。沉沉长夜。寃魂不散。屡泣江波。近日始得伸寃于上帝。许我索命报雠。吾奉天敕而来。颈血未消。鹍弦尙在。可速就死。毋得稍迟。〔净又叩头科〕不才知罪了。当时事势窘急。计出匆忙。负卿深恩。情罪甚的。一死何辞。不才意欲为卿修忏诵经。装佛造塔。广作功德。超度寃魂。庶几彼此两利。贷我一死。娘子意下如何。烦大师为不才善言方便。〔生〕娘子。是则是严公负你。今来索命。严公难辞一死。然于娘子无益。不如容他广作功德超度。诚为彼此两利。娘子请细思之。〔小旦〕大师。这个却使不得。 

【桂枝香】重泉无路。幽魂谁诉。灵随夜月波涛。泣断寒江烟雾。罗衣尽消。罗衣尽消。玉骨都无埋处。愁来千緖。谩欷歔。纵有琵琶调。湘灵不共居。

〔生〕娘子说来。其实惨戚。事已往矣。请自宽怀。〔小旦恨科〕 

【前腔】宵行多露。恩情忍负。试看颈上鹍弦。是妾伤心痛处。家乡又遥。家乡又遥。空望一江云树。谁浇椒醑。望成都。猿啸连肠断。鹃声带血呼。

〔净乞哀科〕娘子。不才罪恶深重。不消说了。只望娘子宽贷。后恨难消。前情可念。〔小旦又恨科〕贼。事已至此。还讲甚么情分。你本是个最歹心人。方在髫年。便手刃父妾。拾遗杜老。旷世逸才。遭逢兵难。以穷归你。一言不投。便欲按剑。屡次将拾遗绑赴市曹。若不是冠缨屡挂帘钩。你母亲急救。一代才子。死在汝手久矣。你久鎭西土。枉杀平民。不计其数。我得请上帝。先发难端。后来索命者纷纷尙众。你勿谓死者无知。我今现在。上帝分明。汝岂能逃死。 

【刬锹儿】天宫高耸红云护。寃情上彻紫霄居。蛾眉一伸诉。英雄吿徂。鸺鹠昼呼。妖蛟夜舞。蚤赴酆都。难逃地府。

〔净又乞哀科〕功德超度。必然有益。便不报前仇也罢了。〔小旦〕贼子迟了。 

【前腔】虽然佛力能超度。何当怨鬼在冥途。昔彭生枉死。黑豕人啼。如意酖亡。苍狗昼现。司马捐生。凌逵为厉。桓温绝命。殷涓常车。鼌错不忘十代之雠。楚王难免六世之烈。自古报寃。岂止于我。从来尽偿负。寃深怎逋。血痕尙污。哀情正苦。急办红罗。安排黄土。

〔下净〕罢罢罢。我严武也是个好汉。怎么苦苦向裙钗手中求活。分付家人。急办后事。大师远来。好生受你。多慢了。侍儿着人相送。 

英雄盖世气横秋。



一旦淹淹作楚囚。

寄与世人休造罪。



寃寃相报几时休。

〔生吊场〕严公严公。木淸泰远来。指望点化你入道。谁想堕落至此。空负我一场好意。临行之时。我祖师将此事早已说破。吾师眞圣人也。不免回到潼关相会则个。岂无宝筏驾玄津。争奈裙钗意转嗔。正是药医不死病。秪应佛度有缘人。〔生欲下小旦去颈弦整衣巾上介〕大师大师。贱妾重泉下鬼。难遇至人。幸借天缘。敢求一言超拔。〔生〕你报怨雪仇。嗔心正盛。我奉斋持戒。道力尙微。佛法人我双忘。寃亲平等。若要消除灾障。晨昏一句弥陀。〔小旦〕大师。世人那个不晓得念一句弥陀。〔生〕世人口念弥陀。心驰杂想。有如口口弥陀。心心净土。何患不莲生足下。旛现眼前。〔小旦〕多谢大师指教了。〔下生〕眞个药医不死病。果然佛度有缘人。〔下〕 

第二十三出
眞君显圣

【瑞鹤仙】〔外带将卒上〕靑史铮铮者。论英雄义烈。眞倾夷夏。炎精欲灰也。待只手风云。双擎日月。古今正气不消磨。列名天阙。只灵台一点。皈依三宝。莲花座下。

三天上将万神钦。仗剑皈依功德林。淘洗得来惟净业。消磨不尽是雄心。荡妖馘怪天曹事。救困扶危烈士襟。只手拿云飞电去。魔军戈戟正阴森。自家关眞君是也。寸心万死。从眞主于顚危。一剑三分。吹炎刘于将烬。日月山河。长存正气。婴儿女子。咸识英名。蹔留曹魏。竟谢奸雄。急知己而奔刘。用伸臣节。坐鎭荆襄。威扬华夏。奈天数之去汉。岂曰人谋。生握铜符。望麾盖者魂销。气压三分虎将。死归金阙。登将坛而气肃。威行八部龙神。天曹列为大帅。绯袍玉带。久着荡馘之勋。上帝录我微劳。靑札瑶编。遂证眞人之位。诵贝叶眞经。入彼土梅檀之林。讨其净行。参莲花宝座。取佛前杨枝之水。洒我壮心。今日在云端。照见唐朝定兴王木淸泰。弃官入道。持戒修行。禅心甚坚。道果将证。近从西蜀回来。被小魔王这厮。嫉妒高人。惧其成道。中路发十万魔军。围住木公。木公虽雄槪千古。力敌万夫。止有一身。怎当魔军十万。眼见困厄。我为佛门大护法主。岂容坐视。不免点起天兵十万。一面奏闻上帝。一面征剿则个。分付众将校。点起天兵。剿灭魔军。就此前去者。〔众应科〕 

【北新水令】〔外〕手提一剑扫羣邪。见空中陡兴妖孽。怪风吹八表。黑云弥四野。敢肆凶劣。逗引我怒怀起壮心热。

【南步步娇】想当初国难从昭烈。一片精忠竭。羣雄乱似麻。誓死间关大江百折。驱驰剑戟走龙蛇。苍茫南北无宁帖。

【北折桂令】叹王孙四海无家。把锦绣江山做瓜果分裂。好敎人苦费周折。鞍不离马。路不停车。捱过多少百战豪杰。那一时不拚了胸中热血。纔挣得鼎足勋业。不争差一些英雄送也。又奈可五丈原将星宵灭。

【南江儿水】往事休题者。澘然情惨切。夷陵黑土销兵铁。永安黄草平宫阙。蜀山空显军书峡。白帝城余暮堞。先主祠荒。那裏觅翠华玉柙。

【北雁儿落带得胜令】不争道万夫敌。不下的雄威杰。单收我一点攧不折的忠心烈。担乾坤挂日月。姓名儿注帝阙。仗荡魔朗陵钺。建执法西台节。休劣。假饶是逆天心我便待行天罚。手儿裏定盘星太分别。

【南侥侥令】那英雄駈正辙。邪鬼漫相遮。疾速点起天兵者。自古道救人时须救彻。

【北收江南】呀。虽则是盖世大英杰。奈众寡不敌些。则怕补天浴日手受磨灭。虚负咱们护法急打叠。磨旗擂鼓发丁甲。

【南园林好】明晃晃刚刀偃月。密札札长殳耀雪。排阵势轩辕法。禡大牙玄武诀。飘屋瓦走飞沙。

【沽美酒带太平令】看蜀道蚕丛路赊。妖气暗三巴。大汉天师曾殄绝。今日还猖獗。抖撒起冲冠怒发。用得着旧时侠烈。指顾间把魔军抺摋。不霎时将高人救拔。忙发疾发。若是稍迟些。那重围怎生得撤。

【尾声】天兵十万亲提挈。一道流星飞电蹑。雷撼天关龙战野。〔并下〕 

第二十四出
西来遇魔

〔净扮小魔王领众上〕生平欲怒逞豪雄。貌似修罗气吐虹。一与诸天鏖战后。至今拥众住魔宫。自家小魔王之神是也。在三界称雄。住七宝宫殿。聚百万之鬼兵。抗衡上帝。乘五行之败气。蛊毒生灵。赤脸獠牙。盛列前队。花容丽质。充满后宫。乐战斗而行威。极荒淫而娱志。与天界为敌国。视佛子犹水火。下方但有成道者。则我魔宫震动。阖室不宁。以此不得不八口飞精。多方娆败。近日窥见下界定兴王木淸泰。弃家学道。勇猛精进。屡经磨炼。大道将成。大不利于我。不得不除之。闻其独身自西蜀还潼关。不免点起十万魔兵。中路围而擒之。又闻此人雄槪千古。力敌万夫。虽然骁勇。孑然一身。怎当得我雄兵十万。众寡不敌。必成擒矣。分付将校。点起众兵。疾往西蜀路上。生擒木淸泰。论功行赏。〔众应下生上〕西州迢递返潼关。栈阁巍峨不可扳。若要度人先自度。身无宝筏只空还。木淸泰从成都返潼关。崎岖千里。志愿不酬。空劳跋涉。呀。忽然间黑雾漫天。阴风刮地。飞沙走石。好生怪事。又见阴兵十万。弥山塞野而来。不知何故。〔净统兵上大叫科〕大小众军。齐力向前生擒木淸泰。〔众持兵仗前捉生生夺仗斗科生〕你们何处阴兵。谁为主帅。素无仇怨。何故见侵。〔净〕我乃小魔王之神是也。久慕雄风。欲收你在部下相助一臂之力。怕你不从。特起大兵劫你。你可望风纳款。当署为大将。掌握重权。倘或不从。立为齑粉。〔生〕吾已入道为佛弟子。焉肯陷入魔军。有死无二。吾师佛祖仙卿。道力弘大。我天生豪杰。旣归佛门。何惧汝小魔。〔净怒大战三合净大叫〕木淸泰果英勇绝伦。分付十万雄兵。合围围住。定要生擒此人。〔又战生被擒科净〕好好。木公。你旣已被擒。料得难脱罗网。可便降顺。必当重用。勿自取危亡。〔生〕我一代英雄。皈心三宝。今日有死而已。岂肯降魔。〔净怒介〕这厮无礼。叫众将校。可将木淸泰上了铜枷铁肘。押送黑山狱中牢禁。〔众诺〕 

〔净〕战败成擒尙不臣。



敎伊顷刻化微尘。

〔生〕头颅脑髓凭君取。



一点灵光是佛民。 

第二十五出
魔难不屈

〔净上〕帐下貔貅雄似虎。宫中粉黛美如花。行乐宣淫聊快我。泥犂阿鼻且由它。自家小魔王之神。拿得木淸泰。果是英雄好汉。押入黑山狱中。要他降顺。今日不免亲到黑山。大张威势。不怕他不从。来此就是。叫黑山狱将。押犯人木淸泰出来。〔狱将押生扭肘上〕 

【生查子】〔生〕本待度迷津。谁料逢衰运。猛拚死魔军。谁肯轻降顺。

〔净〕木先生。你是个盖世英雄。非常豪杰。我这裏富贵上拟天宫。威权不让玉帝。你肯降顺。管教官封上将。富敌侯王。〔生〕胡说。我木淸泰弃家学道。苦志修行。大唐天子的王公也不愿做。做你魔鬼的部将。〔净怒〕可恶。料你网中穷鸟。釜底游鱼。一犯吾威。立教齑粉。你敢在我跟前大言违抗。〔生〕小魔。我辞家出门那一会儿。也将性命置之度外了。饥鹰可喂。饿虎可餐。那怕你来。 

【锦缠道】我本是大丈夫回头采眞。行万里只孤身。出门来已将性命浮云。俺也曾扶王室。定江山。扫淸虏尘。那怕你逞凶威妖鬼魔神。看浩气塞乾坤。这头颅儿属英雄数尽。我丹心耿耿存。拚七尺何妨齑粉。肯无端俛首作魔民。

〔净〕这厮无礼。教将士绑出去斩了。 

【普天乐】〔生〕盼师尊潼关近。望不得云端信。这是我这是我命合灾屯。愿舍我水泡波痕。作靑天鬼磷。单保得这灵台一点无尘。

〔净〕左右。一刀杀了他。到便宜了。教抬万钧鼎镬。满中置油。大火烧起。叉这厮活烹了。〔众诺设鼎爇火科〕 

【古轮台】〔生〕任魔人。总然一死又何分。烹当五鼎。男儿事阴阳炽炭。大冶洪炉。分明是釜底游鳞。头斩春风吹光割水。缘知四大本非眞。也强似熬煎欲火。竭脂膏翠黛红裙。还想那金鎗迦老。刎头师子。宿寃安世难至岂无因。从今去莲花一路涅盘门。

【尾声】形骸糜烂何须恨。烧却虚空幻影尘。纔证毗卢不坏身。

〔下探子上〕报报报。大王。祸事到了。〔净〕探子报何事。喘息稍定。慢慢说上来。 

【北雁儿落】〔探子〕颤巍巍旌旗风雨翻。莽腾腾号令雷霆迅。忽喇喇江翻地轴摇。扑冬冬鼓响天关震。

〔净〕那裏兵来。 

【北鸳鸯煞】〔探子〕关眞君亲挂先锋印。领天兵大摆轩辕阵。六甲随车。五丁夹盾。更兼那八部从征。蛮雷齐奋。要翦强梁。声声道扶持危困。飞虎跃。火龙奔。大王呵。急戒车徒早征进。

〔净〕狱将把木淸泰依旧收监。传令将士。火速点起神兵。迎敌则个。〔众应科〕 

【北倒拖船】〔净〕传号令。点三军。点三军。抽戈跃马走风云。走风云。那怕天兵雄十万。管敎一战化微尘。〔合〕头触不周山亦破。至今天雨漏秋旻。

【前腔】〔众〕刀似雪。剑如银。剑如银。前駈戈戟后车轮。后车轮。将领区区何足论。从来上帝战波旬。

〔合前净〕分付十万神兵。将三万分为左右二翼。二万牢把中军。三万留作后队。更进迭退。二万在险处设下埋伏。吾自有神通法术。制伏天兵也。〔众应〕 

〔净〕五行乘其败气。



〔众〕劫运肆我羣魔。

〔净〕从古横行三界。



〔众〕天兵其如予何。 

第二十六出
圣力降魔

〔外领众上〕叫众将校。前面阴风黑雾之中。是魔军屯札所在。木道者已战败成擒。我们放阵杀上去。〔两军相接科外〕你那魔鬼。生前依凭血气。播恶生灵。死后自署魔王。宣淫宫殿。嫉妒炽盛。罪恶贯盈。广积罪愆。必入无间地狱。万劫不得翻身。尙不思悛改。侵害大德高人。天兵到此。火速投降。去邪归正。稍若迟延。立为齑粉。〔净〕不必多言。俺这裏只管厮杀。〔混战不分胜败外与净对阵〕 

【北出队子】〔外〕你可也道天兵来到。早则见你魂已消。尙兀自刀仗阵前挑。怎当我靑龙偃月刀。呀。管敎你余生断送了。〔战科外〕 

【倘秀才】那怕你神妖鬼妖。则敎你魂消胆消。俺八面威风透九霄。遭逢为碎粉。触着化尘嚣。你波旬怎逃。〔又战魔兵放火科外〕 

【庆东原】那怕你满口吹将妖火烧。也不须呑江吸海把水来浇。只凭俺龙泉三尺。那怕鬼计千条。只将刀头儿一摇。妖光随手灭。烈焰一时消。

〔又战净〕火被灭了。〔魔兵作大风科外〕 

【雁儿落】你待使林下封家嫂。我则见枝头少女逃。我旌旗不动摇。你瞬息旛竿倒。

〔又战净〕风又息了。〔魔兵作大雾科外〕 

【沈醉东风】作氛霾将乾坤暗罩。五里雾你待学张超。俺胸中气星辰耀。手中刀将日月挑。只一晃早见靑天如扫。堪笑你鬼妆乔。弄甚圈套。只怕伎俩穷时。手脚儿露了。

〔又战净〕大雾又散了。怎么好。〔作惊介外〕 

【十忧传】俺喝一声喝得天关掉。掂一下掂得地轴摇。指头儿将你瞳神子撬。刀尖儿将你天灵盖敲。把镔铁儿剖你尻。将水晶儿盐你脑。残躯儿难藏藕窍。断魂儿送入铁围牢。千年好汉风烟尽。一世英雄汤雪浇。这是你自取也难饶。

〔又战净大败走科外生擒魔部将绑科〕魔兵大败。小魔王遁走。余众星散。不必追拿了。 

【滚绣球】你看魔军四散逃。旌旗满路抛。血淋漓髑髅犹跳。声惨切新鬼号咷。委尸骸藉道旁。折肝肠涂野草。俺鼓笳连凯歌正闹。流矢疾捷骑飞跑。宣九天绛霄金阙号。代三宝神将药叉劳。委实雄枭。

【醉太平】叹木公人品高。那魔子枉为妖。英雄百炼秉坚操。喜么么尽剿。奉扬帝命张天讨。扶危济困行天道。功成振旅覆天曹。不负俺奔波这遭。

带那魔将过来。如来弟子木淸泰。如今现在那裏。〔魔将〕禀上眞君。小魔王将他上了铜枷铁肘。禁在黑山狱裏。〔外〕叫将士。押了这魔将。急到黑山。救出木公。〔行到黑山取生放枷肘科与外相见科生拜谢科〕贫道冢中枯骨。狱底游魂。幸蒙眞君天兵救拔。此恩何时得报。〔外〕公王室熊罴。佛门龙象。应证上果。岂陷魔军。小圣位列天曹。职掌护法。擒剿稽迟。致惊大德。惶恐惶恐。〔生〕再生之恩。万劫难泯。 

【尾声】除妖荡怪功非小。一霎时乾坤朗耀。准拟金书爵位超。〔同下〕 

第二十七出
公子思亲

【谒金门】〔小生上〕自叹生来魔障。展转添惆怅。四海寻亲空策杖。惭恨乾坤俯仰。

有父裹布袍。单身走空谷。有子披罗衣。僮奴侍华屋。父旣巢云松。子当念风木。哀哀蓼莪篇。把诗不可读。木龙驹生身不辰。骨肉萍梗。父旣远游访道。母亦矢志孤栖。止有不肖之儿。终日守妻子。飨膏梁。寻思二亲。惭愧天地。如之奈何。荆人房氏。颇有孝心。见舅姑飘零。夫君愁苦。他亦早晚同戚。了无欢容。父亲久无音耗。寝食何以自安。不免与娘子共叹一番。娘子何在。〔小贴上〕 

【前腔】何处芒鞋一緉。云水愁难访。定省晨昏今久旷。子妇同怀悒怏。

朱门岂不贵。何事长离忧。姑久掩一室。舅也爱远游。良人日以苦。妾心能不愁。弃脂复捐粉。含泪下妆楼。〔相见介小生〕娘子。你公公远游久别。隔绝无音。婆婆缟素淸斋。幽栖良苦。你我绮罗梁肉。心岂能安。卑人欲待再出去寻访。争奈云海渺茫难觅。母亲寂寞无依。展转悲愁。如何是好。〔小贴〕官人力行孝道。欲穷云水之踪。贱妾亦有人心。敢恋房帏之爱。只是四海无家。一时难觅。足下此身。木氏关系不轻。君再思之。 

【风入松】〔小生〕我少年生长在华堂。几时解凄淸境况。绮罗丛裏笙歌响。又早进金盘嘉酿。今日裏洊罹祸殃。亲骨肉。两参商。

【前腔】〔小贴〕堂空客散烛无光。叹门阑暗结蛛网。依然鼎钟和绣床。又不是生灾生障。一霎时梧凋叶黄。秋雨后转悲凉。

〔舍人上〕仙客远从云外去。天恩近自日边来。禀上公子。小人是汾阳王郭爷舍人。俺老爷将木爷弃家学道。及公子文武全才。一一奏闻圣上。圣上褒奬老爷。拜公子官爵。早晚必有玉音下了。老爷特差小人来奉报。〔小生〕叫手下送郭舍人厢房茶饭。〔内应科舍人下小贴〕原来有此事。寂寞之中。得此一喜。〔小生〕娘子。圣上褒奬公公道德。诚为可喜。封拜卑人。此心不愿。你公公无过是云游访道。我儿子怎么袭职受封。果有此事。还要上本力辞。〔小贴〕官人所见极当。 

【锁南枝】〔小生〕闻新命心转伤。我父亲云游知那方。禄不逮高堂。官封怎安享。愿布衣甘草莽。明日面君王。把此情去奏上。

【前腔】〔小贴〕夫受爵妻有光。翟冠凤翘垂裲裆。闻命意仓皇。踌蹰暗思想。荣可羡亲怎忘。好去面君王。君心定相亮。

〔小生〕紫绶金章不敢当。



〔小贴〕一封明早奏君王。

〔小生〕亲为万里烟霞客。



〔合〕子愿终身田舍郞。 

第二十八出
公子受封

【粉蝶儿】〔小生上〕奕叶貂蝉。报国方当年少。看家传豹略龙韬。录忠勋。褒隐逸。闻道玺书将到。奈亲恩罔极。君恩难报。

老臣已逐渔樵去。圣主难忘麟阁功。延赏又沾门荫贵。敕书新下未央宫。小生木龙驹是也。伯父汾阳王郭公。将我父亲弃官学道事情。具本申奏圣上。圣上不忘靖乱之勋。深惜老臣之去。将以荫叙录用小生。今早汾阳着人来报云。诏书将到。只得设案焚香。在此伺侯。〔左右上报云〕禀上公子。朝廷遣汾阳王郭老爷赍诏勑封公子官爵。已到门首。〔小生迎接科小外上〕奉天承运皇帝诏曰。据中书令汾阳王郭子仪奏称。定兴王木淸泰。当安史之逆节。丁王室之流离。力翦元凶。荡平大难。功莫茂焉。爵颁茅土。盟指山河。绵祚永福。朕方当与卿共之。尔乃引分知几。辞荣入道。远追子房之迹。近绍邺侯之风。世所罕闻。良足嘉尙。可赐号圆照大师。其子龙驹。才兼文武。秉志忠良。授骠骑将军。袭封定兴侯。呜呼。轻珪组而践大道。臣子之高标。奬隐逸而录忠勋。朝廷之盛典。尔其不忘猷吿。益务操修。钦哉毋斁。谢恩。〔小生〕万岁万岁万万岁。〔小生〕伯父请上。容小侄拜谢。〔小外〕贤侄免礼。〔小生拜小外答拜科小生〕老父黑头远引。聊以全生。小侄黄口无知。谬膺简命。蒙朝廷作养之赐。荷伯父推荐之恩。不任战矜。何胜感激。〔小外〕尊公辞荣晚节。味道淸眞。贤侄砥行茂龄。承家忠孝。乔梓同跻令闻。老夫幸窃余光。望你勉竭臣劳。务酣主德。〔小生〕多谢伯父训诲。但小侄尙有苦情相吿。老父访道未回。为人子受爵何安。还要面圣辞官。望乞伯父张主。〔小外〕尊公旣已辞爵。贤侄理合受封。这也不消辞。圣上一定也不准。中书省中有事。老夫就此吿别。凤穴雏眞美。龙门客又新。〔下小生〕不免唤出妻子。同到莲花庵中。拜谢母亲。左右。请新夫人出来。〔小贴上〕 

【西地锦】紫禁新来天诏。靑闺乍整云翘。封侯夫壻年犹少。早看玉带横腰。

相公万福。〔小生〕夫人拜揖。〔小贴〕相公新拜小侯。龙章承宠。贱妾亦因夫贵。鸾诰分荣。可喜可喜。〔小生〕下官新承宠命。常图捧日之忠。老父久赋仙游。转切望云之想。奈何奈何。我和你同到莲花庵中。拜谢母亲养育之恩。〔小贴〕正该如此。〔同行科〕 

【前腔】〔旦上〕日气全澄莲沼。香烟初散松寮。〔贴小旦上〕上方诸品圆明照。花阴晓日团瓢。

〔旦〕绀目澄淸四大海。玉毫宛转五须弥。〔贴小旦〕大士普门随物现。愿教得度比丘尼。〔小生小贴同拜〕孩儿新承门荫。拜将封侯。衣绯腰玉。容孩儿拜谢母亲养育之恩。〔旦〕孩儿免拜罢。孩儿。你做官好。只是你父亲云水无踪。使为娘的终日挂念。〔小生〕禀吿母亲。爹爹人中豪杰。又遇方外异人。大道可成。仙游无恙。这昙花无根茂盛。料必不是偶然。适纔朝廷诏敕。旌奬父亲淸高恬退。赐号圆照大师。〔旦〕好好。圣主知重。道号显加。这也不负你父亲淸修苦行了。 

【降黄龙】云外逍遥。地北天南。游踪皆到。门庭冰冷。幸吾儿新拜五侯纶诏。明朝。谢恩北阙。好去彤墀徼道。须勉图显亲报主。承家忠孝。

【前腔】〔小生〕劬劳。屡叶金貂。黄石遗编。赤松无耗。承家开国。念亲恩主德总来难报。须敎。枕戈汗马。努力塞云边草。几时得功成大漠。鹤归华表。

【前腔】〔小贴〕岧峣。日丽丹霄。夫壻朝回。御炉香遶。东方千骑。看鬑鬑白晳人都道好。还敎。秉忠竭节。不负金装裘帽。好追踪辟疆传祚。留侯不老。

【前腔】〔贴小旦〕萧条。户网蟏蛸。看凤雏龙种。郞君淸妙。恩波优渥。拜何家骠骑门闾重耀。灵苗。昙花正盛。相映阶庭芝草。愿函关眞人紫气。归来须早。

【黄龙滚】〔旦〕琱弓犀革弢。宝剑龙纹鞘。〔小生〕旧日櫜鞬。部曲还来到。〔合〕红云天表。朱旗日照。荣簪笏。宠林壑。加封号。

【前腔】〔小贴〕麒麟通袖袍。鸾凤泥金诰。〔贴小旦〕罗雀门前。朱履今重到。〔合前〕 

【尾声】仙郞结束登廊庙。转念慈亲修道。依旧莲花伴寂寥。

〔小生〕好吿母亲得知。爹爹云游。定有还家之日。孩儿如何受爵袭封。显是忘亲慕禄。禀过母亲。明日少不得上表。为爹爹谢恩。倂辞封爵。〔旦〕孩儿。你这个所见亦是。 

〔旦〕年少郞君初拜侯。



〔小生〕思亲不见转添愁

〔小贴〕明朝具疏陈情去。



〔贴小旦〕为道新恩未易酬 

第二十九出
面圣辞官

【唐多令】〔小生上〕新命下丹霄。封章谢圣朝。亲闱何处路迢遥。多少烟波云峤。辞印绶。访渔樵。

拜爵王朝宠渥优。况兼道号贲林丘。白云望断千山远。紫绶何心万户侯。木龙驹叨蒙圣恩。旣拜定兴小侯。赏延世胄。又以圆照大号褒宠家君。恩数无以复加。但老父暂行访道。必遄返于家园。为子辄受爵袭封。置严亲于何地。趋庭之念方切。立朝之意何安。夜来修下一疏。伏阙面君。一则为老父拜谢宠褒。一则为下官固辞新命。来到此处。已是朝门。不免伺候圣主升殿。呀。朝钟已动。文武皆齐。不免随班朝见则个。万岁万岁万万岁。〔内叫科〕大小官员。有事则奏。无事退班。〔小生〕臣有短疏。冒奏天颜。〔内侍上〕旣有奏章。送上来替你转奏。〔小生〕臣有下情。还求口奏。〔内侍〕奏来。 

【步步娇】〔小生〕臣父当年辞荣蚤。远去因求道。宽容荷圣朝。不罪逋逃。更加封号。煌煌勑命宠林皋。君恩如海眞难报。

〔内侍问科〕皇帝问。卿父淸泰。壮年慕道。黑发辞荣。朕旣仰远引高风。又惜老成去国。时廑于怀。不审云游有信否。〔小生悲科〕 

【沈醉东风】感吾皇尙思遗老。使微臣不胜悲悼。一自远游遨。做撒手冥鸿去。杖履久无消耗。臣走天涯遍寻海岛。咫尺间奈三山路遥。

【忒忒令】遇樵夫有云笺顺梢。问何之仙踪又杳。因此上把黄泉碧落都游到。念微臣两亏忠孝。只落得瞻帝阙。望亲舍。时时暗地裏泪抛。

〔内侍〕皇帝有旨。卿父远游。旣有报书。足知山中无恙。徐访仙踪。退班。〔小生〕臣还有下情。面奏圣上。〔内侍〕奏来。〔小生〕 

【好姐姐】天朝。侯封宠褒。锡微臣。一封丹诏。臣父云游定返。臣官何太早。忍叨冒金章紫绶虽荣耀。慕禄忘亲罪怎逃。

〔内侍〕皇帝有旨。卿父云游。必有还期。但旣已辞荣。岂肯再受。勋臣封爵。不可久虚。卿靑年异才。允宜擢用。已有成命。不必固辞。 

【嘉庆子】〔小生〕念臣亲山林养高。舍一官栖遁欲老。甘着那澹薄修道。臣未得晨昏问寂寥。

【双蝴蝶】臣父呵。穿着百衲的蓝布袍。系着一条的黄束绦。吃着苦菜与藜蒿。随着苦行的水云僧道。晚来随处宿残庵古庙。到得晓来托钵走荒郊。

【园林好】臣怎忍官尊爵高。臣怎忍垂缨珥貂。臣怎忍一身荣耀。餐美食。进香醪。因此上诉皇朝。

〔内侍〕皇帝有旨。卿父全身入道。卿能尽忠报国。岂不两全。 

【川拨棹】〔小生〕恩非小。岂不愿竭忠报效。傥忘亲自立功劳。傥忘亲自立功劳。那些个求忠于孝。愿辞官守草茅。愿寻亲去问采樵。

【锦衣香】若论臣才呵。文不能经廊庙。武不能先征讨。何由上补龙光。只落得下惭乌鸟。哀鸣君父诉心苗。望鉴臣微悃免赐官寮。便芒鞋苎袄。敢辞那水曲山椒。誓把天涯遶。东穷蓬岛。南寻衡岳。西抵河洮。

【浆水令】臣稽首谢恩丹徼。臣稽首拜还紫诰。望君王宽容宠包。犯雷霆神魂战摇。天恩定拟捐躯报。也有时朝端环佩。塞上弓刀。年犹少。气未消。他年七尺轻于草。又何辞。又何辞碎涂肝脑。千万岁。千万岁颂德唐尧。

〔内侍〕圣旨下。木龙驹身初拜爵。心不忘亲。可称纯孝。据口奏情词。良可矜悯。但朝廷旣重酬勋。臣子分当许国。所封官爵不准辞。卽当择吉供职。叩头谢恩。〔小生谢科〕 

【尾声】辞官不允重颁诏。从此衣冠候蚤朝。丛桂何缘再见招。

一心只要访游踪。



争奈辞官上不从。

自是朝靴换芒履。



宵衣初听未央钟。 

第三十出
冥官迓圣

〔小丑扮绰消丸小外扮颜杲卿小丑笑上〕阎王殿下绰消丸。三寸斓斑珠走盘。撮哄铜肝王太尉。笑开铁脸马灵官。帝孙见我浑忘织。仙子开言也送丹。只为舌端留地府。至今长夜黑漫漫。小子黄旛绰是也。以讴歌琴弈。伏事玄宗皇帝。出入宫禁。三寸舌尖儿好一似五色绣球。滴溜溜滚将去。说得杨妃破颜。六宫绝倒。三郞饶他十分大恼怒不快活时。但听我三两句巧舌头。也就开怀了。太眞娘娘十分喜我。我曾与皇帝对局。他碁输了不好意思。太眞放出康国猧子上几儿乱了碁局。皇帝大悦。此时太眞身上熏外国龙脑香的绣带。被风飘在我巾儿上一拂过去。那巾儿整整香了三个月。这也不在话下。死见阎罗天子。考校罪恶。道此人虽巧弄舌尖。出入宫禁。却不曾招揽势利。且有谲谏微劳。饶他拔舌。署我在地府做个传送官儿。谁知宿业难忘。依旧花言巧语。地府中受苦众生。铁丸当食。入口火起。苦不可言。愁眉泪脸。无一刻欢容。但听我淸话一场。愁颜便展。地府中人都说。听黄旛绰说话。胸中铁丸儿也消了。因此上都叫名绰消丸。近日传闻西天祖师宾头卢。蓬莱仙客山玄卿。带一个新度弟子。乃是定兴王木淸泰。来游地府。想祖师之意。一则要将地狱众苦。警省木公。坚其道念。一则要随缘方便。度脱地狱众生。目下将到。阎罗天子命曹吏差官迎接圣僧。曹吏与我相善。就差了我。顺便往阳间花花世界游耍一回。好快活也。呀。远远望见敢司连苑宫大将颜公来了。〔小外上科〕日落常山鼓力微。孤城矢尽斗兵稀。阴风猎猎旌旗暗。血染游魂未得归。自家常山太守颜杲卿。安禄山逆贼之叛。骂贼而死。玉帝怜我精忠。拜为大夫。敢司连苑宫大将。尊贵权势。代天行化。思量起来。生为烈士。死作天神。虽然正气英名。终是不了生死。近闻得西天祖师宾头卢。发大弘愿。度化众生。不免去参礼圣僧。求道问法。多少是好。〔小丑〕冥府传送官绰消丸。叩见大将军〔小外〕怎么叫做绰消丸。〔小丑〕小子在冥府以口舌得官。花言巧语。能使众生闻者消却胸中铁丸。以此得名。〔小外〕胡说。为人不做正人。话正话。怎么花巧舌头。〔小丑〕是。大将军舌头会骂贼。小子舌头会消丸。也争不多哩。〔小外〕又胡说。以后改过。不尔。吾当以三尺剑亲断汝舌。〔小丑〕不敢。〔外末生同上〕三点疎星曲。一湾新月斜。披毛从此得。作佛也由他。我们三人相约同到地府一游。看那地府风景如何。木西来。假如不成大道。不了生死。这处所是你我安身立命的窝儿。怎么不来一看。〔小丑相见科〕大师。弟子叩首。阎罗天子闻大师三位来游地府。差传送官绰消丸迎接。〔外〕生受你。旣如此。你可相送随行。〔小外上〕故常山太守。今拜敢司连苑宫大将。弟子颜杲卿。参拜西天祖师山仙伯木先生。见礼了。〔外〕檀越此来何事。〔小外〕弟子特来礼祖师。参请佛法。〔外〕檀越是忠烈丈夫。丈夫元只有一点灵明。迷则小束形骸。悟则大包沙界。将灵明作恶业。便是恶人。将灵明作忠烈。便是烈士。将灵明作佛事。便是佛子。若对奸佞。忠烈是大善因。若入佛门。忠烈也用不着。寂寂无事。烱烱常明。〔小丑〕我绰消丸是巧舌。祖师能化尽三千大千世界。须化不得我三寸舌头。〔小外〕怎么你舌头就化不得。〔小丑〕世界众生有心故可化。我舌头是无心的。以此化不得。〔外〕错了。三寸长的是舌。那会说话的不是舌头。〔小外拜谢介〕弟子省得了。〔小丑谢介〕弟子也省得了。 

〔外〕二子一言并悟。



〔末生〕投机良马神鞭。

〔小外〕从此心空白刃。



〔小丑〕还应舌长靑莲。 

第三十一出
卓锡地府

〔小生扮阎罗天子冕旒神将曹官左右侍从上〕玉阶金殿森罗。铁面铜头来往。善恶幽隐悉知。报应毫厘岂爽。人言地府幽冥。日月大明高敞。业眼看做冥冥。道眼看做朗朗。愁人见月凄凉。欢士对之欣赏。天宫雨是宝珠。修罗雨是兵仗。名为循业发现。福业各随情想。阎罗本性大慈。忍把羣灵笞榜。父祖痛挞儿孙。元要儿孙成长。众生苦痛一番。临别谆谆诱奬。谁知一去便迷。更长无明伎俩。可怜纔脱火坑。转眼又投罗网。业因似影随形。果报如声应响。阎罗何有成心。至戚也难阿党。我今奉劝世人。愼勿迷眞逐妄。自家阎罗天子是也。今蚤升殿视事。且要迎接西天祖师。此时想可到也。〔曹官吏跪白〕禀上大王。罪人过恶多端。案卷一一奉呈大王览决。又有白起一案。曹操一案。崔浩傅弈一案。事体重大。屡年未结。望大王上裁。〔小生〕一切案卷。俱发各殿各曹勘问同覆。这三大案。寡人亲自裁决。〔吏〕又有新收各犯公案。酷吏周兴来俊臣一案。淫毒篡唐武氏一案。强奸误国李林甫一案。反叛安禄山一案。专权召乱杨国忠一案。谋害忠良卢■〈木巳〉一案。宣淫蔑检顾雕龙一案。挟仇造谤孟豕韦一案。并求大王勘问。〔小生〕武氏安禄山李林甫三案。事体重大。寡人亲问。卢■〈木巳〉事情。上帝先勑仙官颜眞卿等会勘。其余幷发各殿曹勘明回覆。明日先勘结曹操等三旧案。〔吏诺小丑上〕禀大王。西方祖师。蓬莱仙客。定兴王木淸泰。已到殿前。〔小生〕快迎接。〔小生出迎相见科小生〕祖师稽首。〔外〕大王稽首。〔小生〕仙伯拜揖。〔末〕大王拜揖。〔生〕大王尊坐。容木淸泰拜见。〔小生〕公已入道。戒行淸高。殊为可敬。只常礼罢。祖师上坐。弟子与山仙伯木定兴分东西。〔坐科小生〕幽冥下界。粗浊凡夫。幸蒙圣师卓锡。望弗恡金鎞。开我昏翳。蠢兹大众。咸望慈航。〔外〕众生迷堕。为缚凡情。但尽凡情。别无圣解。贫僧心存普度。道愧弘慈。大王宿德上根。何难顿悟。我三人此来。欲借观大王考校肃爽灵威。徧阅阴府泥犂。用坚初学耳。〔小生〕仙伯长生不老。淸虚绝尘。愿假三淸。解我五浊。〔末〕仆玄都下品。北面圣僧。第转法轮。无烦鄙教。〔小生〕分付曹官。洁具香斋淸供。请祖师三位到别馆安居。寡人粗了今日公案。卽当奉陪。〔别科曹吏送三师诣别馆同下小生〕叫吏卒带白起一班罪人过来。〔众诺〕禀大王。白起一班罪人当面。〔小生〕白起。长平之坑。四十万人同日倂命。枯骸山积。寃气滔天。情罪甚明。本非疑狱。承问官并少风力。何有稽迟。可卽便驱入阿鼻狱中。不须再勘。〔小生〕再带崔浩傅弈两起罪人过来。〔众诺〕禀大王。崔浩傅弈两起罪人当面。〔小生〕崔浩傅弈。佛是西方大圣。精微广大。妙湛圆明。三界独尊。万劫不坏。不惟酆都浊世。同切皈依。卽上界诸天。尽皆顶礼。汝是何人。敢行诽谤。不曾窥见佛门之一班。辄肆口舌于三宝。阐提重罪。阿鼻何辞。诸司所以不决者。以此二人薄有文艺。颇著名节殊不知谤佛罪深。小节莫赎。速入无间。不必再推。曹操极恶通天。奸深如鬼。杀人甚多。尤多名臣义士。戕杀国母一节。尤为公论所痛忿。明日请祖师三位。同坐殿上。鞫问元凶。以为一快。吏卒且散去。〔众诺〕 

〔小生〕目电九幽明皎日。



手提三尺凛秋霜。

卽将严训为慈训。



〔众〕始信囹圄是福堂。 

第三十二出
阎君勘罪

【齐天乐】〔丑扮曹操小丑扮华歆贴扮伏后小生上〕殿堂业镜高悬。虚明朗照。轰雷闪电。盖世雄心。偷天巧手。到此俱成冰炭。〔外末生同上〕阴风昼惨。叹热铁烊铜。渴飮饥餐。抚景凄然。好淸斋香供礼金仙。

〔相见科外〕大王。你今日勘事。须升殿南面正坐。我三人略退在王座之后。借阅公事。〔小生〕如此有罪了。叫吏卒请三位尊师后面看坐。官吏。带曹操。华歆。汉后伏氏。一起过来。〔众诺带见科小生〕曹操。你图谋汉鼎。杀害忠良。多少豪杰。何限军民。断送在你手裏。只图一身富贵。那管四海遭殃。我且问你。你为人一世。春秋最高。不过百年。衣食男女。受用几何。何苦使尽心机。作尽凶恶。贪百年之受享。贻万劫之灾殃。你也可想有今日么。你一定刬除因果。抹摋神明。把上帝与俺阎王的公坐轻轻儿撤过了。纔敢是这等肆行无忌。〔丑〕大王。曹操到此地位。怎敢相瞒。平生虽是奸雄。其实粗莽。全不知有上帝阎罗。善恶因果。道是生前且图得志。死后冥漠无知。若早知有今日。怎么敢肆志如此。〔小生〕这等说。你一发可笑了。你临死之时。嘱付铜台诸伎。每日奏乐上食。若死者无知。谁来受飨。如其有知。你罪恶深重。受报不遑。何暇来听乐飨祭。〔丑〕罪人果然是千般奸狡。一味胡涂。〔小生〕孔融杨修祢衡诸君遭你荼毒事。并已勘明。只弑伏后一节。你屡有辞展辩。从实供招。勿再饶舌。〔丑〕弑伏后一事。实是华歆逢迎罪人。辄行弑逆。操未曾知。〔小生〕华歆怎么说。〔小丑〕大王。曹操以伏完之事。迁怒伏后。召歆于密室之中。属歆带将吏入宫行事。事成之日。官升九列。直至三公。华歆一时畏祸。只得勉强应承。若操不使华歆。华歆也是个爱名节的人。怎敢一旦狼藉至此。〔小生〕华歆好一个爱名节的人。破壁取后。揪发跣足。行过上前。伏后呼上求救。上曰。我命不知尽在何时。此时惨动天地。不知你这贼子还也少动心否。此等大事。若不奉曹操之命。谁肯擅行。这也不消照业镜。直须以理断之。曹操快招。如尙展辩一词。铁鞭乱下。〔丑惊惧科〕罪人这番招了。〔小生〕伏后过来。我固怜你一死。却还恼你。主上不才。人生至此。堂堂国主。不能庇其一妻。犹然在奸贼手中求须臾之命。何其无丈夫气也。按剑而起。与汝同死。岂不快哉。伏后。你可手执铁鞭。亲行棰楚。〔贴〕吿大王。妾一裙钗女子。两臂无力。不能行刑。〔小生〕叫阶下金瓜武士。借神力助他。〔贴忽生大力鞭科小生〕伏后。你还骂他。〔贴〕谢大王。容妾慢慢细数其罪。 

【山坡羊】日曈昽宫帘乍卷。镜团圞妆台初展。髻葳蕤鸾钗未簪。粉轻盈新拂蛾眉浅。朱户喧。宫蛾忽乱传。带兵直入。直入昭阳殿。玉碎香残顷刻间。我在深宫。外庭事体怎么知道。衔寃芳魂泣蜀鹃。谁怜。湘灵断楚弦。

想起当时光景。好不痛杀人也。 

【前腔】叹鬔松香云靑乱。更淋漓啼痕红溅。走苍茫鞋弓褪莲。衠摇拽肉袒花枝颤。过帝前。含悲不敢言。六宫掩涕。掩涕回妆面。眼见生离结发缘。朱颜。销来不记年。黄泉。今来始雪寃。

贼。你为臣子。忍戕国母呵。 

【二郞神】你流毒徧。多少忠良命蚤捐。谁不思为主分忧除国难。我裙钗何用。忍将粉黛摧残。吓得君王心胆寒。刚说道存亡蚤晚难留恋。枉断送了凤姿鸾颈。雾鬓风鬟。

华歆贼子。你假修行义。要与管幼安齐名。一旦狼狈。为奸相作鹰犬。手弑国母。侥幸三公。你平生名检安在。幼安家狗。岂肯食汝之余。〔小生〕伏后。你也自持铁鞭。鞭华歆这贼子。〔贴鞭科〕 

【集贤宾】你假修名行心太奸。要与高士齐肩。割席分金情已见。一朝裏富贵垂涎。把王家力翦。甘做了权门鹰犬。今日空悲怨。恨切齿雠人相见。

曹操。你当时翦灭王室。荼毒生灵。觑天子如小儿。辱公卿如奴隶。你今日英雄那裏去了。〔丑〕苦今日还讲甚么英雄。〔小生〕曹操。你也知道当时得志的日子短。后面受苦的日子长么。〔丑〕大王。我那裏知道。当初利比贪狼。势成骑虎。也只管向前做去了。早知今日。悔不当初。 

【黄莺儿】〔贴〕一手掌河山。挟风雷指顾间。诛锄义士把羣雄翦。神机鬼关。难逃老奸。阴谋昼夜无停算。我那汉天子呵。枉为万乘之主。不能庇其一妻。泪澘然。睁睁两眼。看我去送红颜。

〔鬼卒跪科〕禀上大王。小人听那娘娘说起来。感激小人。十分苦楚。十分忿怒。容小人痛打这曹操一场。万死无悔。〔小生〕这个使得。看这人倒有些义气。华歆。你为名士。到也不如他。〔卒打丑科丑哭介〕我曹操时不利。恁般人也来欺我。〔贴〕贼。你掌握了天下。百官受你牢笼。将士出你麾下。四海财帛入你府库。天下歌舞美丽归你房帷。号为魏王。身加九锡。出入建天子旌旗。只不曾正皇帝的大号。留下与儿子为之。还要瞒当时。欺后世。自比周文王。吾谁欺。欺天乎。 

【啄木儿】人堪绐。天可瞒。万乘旌旗九锡坛。已做了王莽呑刘。兀自比文王佐汉。如花二八红妆选。如流四海黄金辇。到如今落得凄风伴冷烟。

贼子。你欺人说。天下若无孤。不知几人称王。几人称帝。以此为你的功勋么。我家高祖创刘。力扫秦项。光武兴汉。亦荡羣雄。并名正言顺。救世安民。你这贼纵能翦灭诸侯。不得称王称帝。只成就得你一个享用。荼毒生灵。生灵受你的荼毒。与受他人荼毒一般。假令他人为之。凶恶未必如你。你说此话。谓是有功于谁来。〔小生〕伏后此言。一发有理。说得是。 

【三段子】〔贴〕你道是雄才大展罩乾坤。猛可里诸侯悉殄。这的是炎精气散。叹生灵数应涂炭。恶魔神独把凶威煽。刀锋触着无能免。觑灭姓夷宗何曾眨眼。

贼。你平生负心太多。常怕人阴害你。自言能噉野葛。睡中杀人。身后之计。直设七十二疑冢。开辟以来奸人。未有如你这贼子者。 

【啼莺儿】生前何人窥汝奸。身后遗机尤险。怕戮尸破冢伸寃。七十二所难辨。黑心肠都无上天。也抹此阎君五殿。享千年。谁知今日刬地受迍邅。

〔丑〕娘娘彀了。饶了我罢。〔贴〕曹操。你当初肯饶了那个来。贼子。你铜雀台上。多收美人。罗列粉黛。死后尙要奏乐上食。皇帝一结发妻子。也不容他白头到老。你这贼好狠也。人都道今古奸凶。并有恶报。只曹操极恶。反被他令终牖下。不知你生曹丕这一个逆子。毒死母弟。不许卞氏营救。你宫中妃嫔。悉被丕烝淫。无一得免者。当时花报。不为不惨矣。曹髦之死。刃出于背。自古亡国之旤。未有惨于斯者。谁谓天道不分明也。 

【御林莺】别妻孥赴九泉。嘱铜台奏管弦。只指望一灵依旧同欢宴。酆都铁鞭。泥犂苦煎。纵然歌舞何由见。勿多言。生丕一子。尽足报曹瞒。

〔小生〕伏后数曹操之罪也彀了。操罪旣明。着同华歆押赴无间地狱。伏后寃死无辜。合早生善地。只因执对。久滞冥涂。着转轮司将他速转男身。安享富贵。请三位尊师出来。〔吏诺贴〕多谢大王。女身今喜变男形。千古沈寃一洗淸。善恶到头终有报。皇天上帝眼分明。〔下外〕曹操奸凶。灭绝天理。大圣问断。甚快人心。望王遣一使者。送我三人一观地狱。〔小生〕快着的当人役。送三位尊师。〔鬼众上科〕众鬼是东京战卒。被定兴王计绐枉杀。特来诉寃。定兴现在。望大王勘问施行。〔吏〕禀上大王。木淸泰旣被诉寃。法当拿下。〔小生〕拿了。〔众就座上拿生去巾帻跪科小生〕木淸泰旣被众鬼诉寃。未知虚实。着判官照业镜。倂取直日功曹报帖。查明回覆。〔判官持帖上〕禀大王。据直日功曹报。至德二载。郭子仪等恢复东京。木淸泰将所部军。斩安庆緖兵一千五百。今诉寃众鬼。悉是阵中合战斩戮。与业镜照出相同。并非枉杀。〔小生〕这众鬼不知逆顺。为叛贼力战被诛。今又妄诉不实。着各打铁鞭一百。押入刀山地狱。木淸泰无罪。以礼相待。仍给衣巾。〔生〕谢大王。〔外末生〕我等三人暂别。〔小生〕请了。〔并下〕 

第三十三出
遍游地狱

〔外末生同上〕诸恶从心生。竟亦从心灭。缘境俱欲空。因果不可拨。使者。你把轻重地狱。一一指点我们一看。〔使者指科〕这是八寒地狱。这是八热地狱。这是号叫地狱。这是刀山地狱。这是剑树地狱。这是火车地狱。这是镬汤地狱。这是沸屎地狱。这是铜柱地狱。这是铁机地狱。这是铁丸地狱。这是尖石地狱。这是飮铜地狱。这是炭坑地狱。这是黑砂地狱。这是钉身地狱。这是火井石臼地狱。这是黑暗地狱。这是拔舌地狱。这是游增地狱。这是鬲子地狱。这是灰河地狱。这是阿鼻地狱。这是假地狱。〔外〕佛说经上不曾有假地狱之名。〔使〕祖师。这是我大王近日新创的狱名。只因近日士大夫迷眞逐假。矫饰欺人。一切道学气节。诗文仙佛。往往多是作假的。我大王恶之。故新创是狱。以处此辈。〔外〕我知道这是使者恶此辈赝物。故设是语。大王不创新狱。〔使〕实不相瞒。此是大叫唤地狱分出的小叫唤地狱。弟子戏言耳。但作伪诸公。相应另有此狱。〔外〕哀哉。此辈众生。都是佛子。只因迷却本性。广起无明。故堕此趣。要脱苦趣。须灭罪根。要灭罪根。须知忏法。忏分事理。不外一心。事忏者朝夕礼拜祈哀。不敢再犯。理忏者端居而念实相。罪业性空。忏悔精勤。罪根自灭。罪根旣灭。福慧自生。岂止永免于苦趣。便可修证乎道果。〔末生拜谢科〕多谢大师指教。〔下〕 

第三十四出
冥司断案

〔小生上〕苦塡不满火坑。屡偿难了寃债。安得三轮尽空。化作莲花世界。自家阎罗天子。日夜为众生造业。勘磨公案。判断罪狱。不得安闲。世人造业。不论广众大庭。暗室屋漏。不论施为行事。动念举心。这裏幽隐悉知。毫发毕照。人都道是照以业镜。烛以火珠。查考功曹。对验文簿。如此而已。不知我自家神光悉能照见。今日有许多罪囚。不免查问一番。判官吏卒何在。〔判官吏卒上吏〕禀上大王。第一起淸河张嫣儿谋杀亲夫夏璜事。〔问嫣嫣辩〕禀上大王。丈夫其实病故的。如何寃枉奴家。〔夫辩〕此妇人与奸夫黄振合谋。以索绞小人至死。〔小生〕令取业镜来照。〔照科吏〕禀上大王。业镜照出张嫣儿与黄振通情。醉其夫以酒。二人合谋。用绳索绞死夏璜是实。〔小生〕是了。将重犯各用扭肘。押入地狱。〔吏〕禀大王。第二起绛州参军范博平将妻金氏推溺淮河身死事。〔小生问金氏答〕大王。妾农家之女。委果出身微贱。范博平布衣时。娶妾为妻。贫穷相倚。妾纺织裁缝。资夫学业。淸秋寒夜。妻织夫读。相共一灯。后博平得官。身荣心变。嫌妾寒微丑陋。岂堪为士大夫之妻。韩平章有女。许嫁博平。载妾行至淮河。诱妾乘夜开窗玩月。从后推堕溺死。竟赘平章之家。〔范〕大王。金氏其实登舻望月。偶误失足堕水。博平颇读书知大义。岂敢作此负心事。〔小生〕也罢。叫鬼卒火速去召淮河水神来问。〔卒诺下吏〕禀大王。第三起太原王延叟吿人谋子占产事。〔小生问王延叟答〕禀上大王。小人王延叟。家富子幼。以家产托友人陈神愿家仆臧义儿。两人谋死儿子。尽占家财。产业尽空。宗祀遂绝。负义不仁。莫大于是。〔陈〕此皆臧义儿做的事。小人颇知其谋。屡屡戒止。反辱骂小人。不仁不义之事。小人其实不曾同谋臧义。〔臧〕都是陈神愿造谋。小人区区一个家奴。怎做得逆天大事。〔小生〕这也不难。令两人以手自摸其心。负心者手黑。不负者手白。〔卒命两人摸心科卒〕禀上大王。陈神愿的手白。臧义儿的手黑。〔小生〕义儿。你如今怎么说。〔臧〕小人今番招了。〔小生〕叫判官。把这厮着实用刑一番。押入地狱。〔判诺押下卒带淮水神上神〕淮河水神叩见大王。〔小生〕绛州参军范博平妻金氏溺死淮水。你知道么。〔神〕小神知道。大王听禀。范氏博平贫士。金家女子寒微。少小娶为结发。夫妻颇号齐眉。伉俪红颜相得。誓死白首同归。多少靑灯夜雨。共捱淡饭黄虀。不是夫君薄幸。争奈势异时移。小家儿女可厌。相国婚姻又催。撇此荆钗裙布。恋他翠绕珠围。名士尙慕富贵。贤相亦弃扊扅。绐此登舻逞望。因而举手轻推。不是嫦娥寻伴。还因河伯娶妻。菰叶云沈黑米。莲房波冷红衣。一曲湘灵写怨。千年精卫含悲。大王要知此事。君其问诸水湄。〔小生〕我知道了。淮神就此请回。〔神诺下小生〕将范博平押入重大地狱裏去。〔吏〕禀大王。第四起散骑常侍孟豕韦谤司农卿萧黄流交通逆贼事。〔丑〕禀上大王萧黄流其实交通史思明。不是小官造谤。〔小生〕胡说。这件事也不照业镜。也不问功曹。只以我神光照你。你那一日欲造谤谋害萧黄流。卜之关眞君。关眞君报汝大凶签。你尙不肯止。再求再卜。神明大怒。筒裂签飞。这是有的么。〔丑惊〕大王。这是有的。〔小生〕你回到密室。闭门造谋。婢女送茶到门。闻你凶谋。惧恐事泄。手刃此婢。这是有的么。〔丑惊〕大王。是有的。〔小生〕你造言谤萧黄流交通史思明谋逆。说萧黄流曾在客坐上说史思明也是一员良将。朝廷不能驱使。以致猖獗。卽此言语。扭揑成谤书。这是有的么。〔丑惊〕大王。是有的。情罪已露。神鉴无私。罪人不敢再置一辩了。〔小生〕孟豕韦造此弥天大谤。致萧黄流身死家破。骨肉仳离。着判官押去。先拔谗人之舌。然后送入地狱。〔吏〕禀大王。众生多犯淫欲。共若干起。求大王判断。〔小生〕此辈为欲火所煎。可入汤火及八热等地狱。〔吏〕禀大王。众生多犯杀生。共若干起。〔小生〕此辈合入刀山剑树等地狱。〔吏〕禀大王。众生多犯悭贪谋夺强占。瘠人肥已。毫厘不舍。共若干起。〔小生〕此辈贪习生水。结水为冰。合入寒冰咤咤波波罗罗等地狱。〔吏〕禀大王。众生多犯骄慢轻凌。不敬天地三光。亵渎圣贤。欺侮尊长师友。共若干起。〔小生〕此辈骄逸驰流。奔腾放纵。合入血河灰河热沙毒海融铜灌呑等地狱。〔吏〕禀大王。众生多犯嗔怒。至于相杀相雠。寃对无已。共若干起。〔小生〕怒火交攻。铸气为金。宜入刀剑铁捆斧钺鎗锯等地狱。〔吏〕禀大王。众生多犯奸诈欺诳。共若干起。〔小生〕欺诳之人。精神幽暗。心志飞扬。宜入黑暗械锁尘土屎尿等地狱。〔吏〕禀大王。众生多犯骂詈咒诅诬谤等罪。共若干起。〔小生〕此等矫枉压人。横作口舌。宜入拔舌犂耕合山合石碾硙舂磨等地狱。〔吏〕禀大王。众生多犯五逆十恶。及谤经毁佛等。共若干起。〔小生〕此辈名为极恶大罪。宜入阿鼻地狱。直待劫终。乃得出狱。其谤经毁佛者。此劫虽终。复寄在他方地狱。永无出期。〔卒押下科小生〕判断公事已完。请三位尊师相见。〔卒请科外末生上外〕三途渺渺苦无边。〔末〕长夜漫漫几时晓。〔生〕阎王努目折万灵。〔合〕菩萨低眉悲六道。〔小生〕公事在身。失陪三位尊师。有罪了。〔外〕大王鉴观有赫。公判无私。可敬可服。〔小生〕众生屡劫受苦。只是执迷。如之奈何。望尊师普度。〔外〕千圣证道。俱发大弘誓愿。众生普度不尽。誓不自证菩提。争奈罪业难尽。地狱不空。佛亦无如之何也。贫僧回至西天。当禀过如来。大转法轮。使地狱众生。小苏苦报。就此奉别大王。〔小生〕不敢久留杖钖。容弟子奉送。地府冥冥无日月。尼珠何幸照迷途。〔外末生〕愿移天地为金界。便搅长河尽酪酥。〔并下〕 

第三十五出
普度羣生

〔外末生同上外〕阴府游遍。风景可悲。初学之人。永当念此。已别大王。我三人不免回阎浮世界去罢。苦海茫茫不尽流。慈航只在一回头。圣贤元是凡夫做。争奈凡夫不肯修。〔同行科〕 

【懒画眉】〔外〕冥冥地府遍经过。昼夜众生苦折磨。愚帆痴网自张罗。欲将尽置莲花座。争奈迷情不了何。

〔丑女上〕昔为人所爱。今为人所憎。人憎与人爱。颜色总无凭。好苦好苦。伏望圣师救度。〔外〕汝是何人。〔女〕奴家越国西施。〔外〕西施天下绝美女子。怎么是这样丑的。〔女〕师父。这皮囊原是假的。阎罗怪我妖媚。惑乱吴王。以致亡国。故罚作丑女羞我。实无颜见人。〔外〕你的业障。全在美貌。今日衰丑人不爱你。你安能惑人。业障去了。可喜可喜。〔女〕多谢圣师指教。〔下〕 

【前腔】〔末〕刀山剑树与灰河。罗刹阿旁来往多。悲心不忍再经过。凡夫好把无明破。回首天堂只刹那。

〔老病人扶杖上〕一息不来时。英雄立枯槁。哀哉强弩末。不能穿鲁缟。好苦好苦。伏望圣师救度。〔外〕汝是何人。〔老〕弟子西楚霸王项羽是也。〔外〕怪哉怪哉。项羽拔山举鼎。如何这等羸弱。〔老〕生前拔山举鼎气力。只争喉咙裏一线儿。一线不来。蓬草也举不得了。阎王恶我雄壮。杀人太多。故罚做一个最尪羸老儿。在地府裏做个榜样。如今一步儿也离拄杖不得。好苦。〔外〕只怕你离得柱杖时。又作偌大的罪业〔老〕师父说得妙。知道了。弟子拜谢。〔下〕 

【前腔】〔生〕茫茫苦海万层波。多为生前堕爱河。蒙师指我退羣魔。假饶不蚤离缰锁。难免无常此处过。

〔二乞人上〕业重难辞苦。金多不铸身。黄泉无富室。何处去求人。好苦好苦。伏望圣师救度。〔外〕你两人是谁。〔丹〕弟子是范丹。〔崇〕弟子是石崇。〔外〕范丹先生。我知道你是贫士。行乞是该得的。石崇。你极富之人。因何故也做此营生。〔崇苦科〕不瞒老师父说。家中尽有。此处带不将来。〔外〕大凡人苦趣多起悭贪。劝你再转阳世时。慈悲喜舍。力行六度檀波。牢记吾言。〔崇谢〕多谢大师指教。〔下〕 

【醉罗歌】〔外〕美好美好能为祸。老丑老丑不招魔。叹西施绰约似仙娥。傅粉熏香坐。朱颜绿鬓。堆雅拥螺。耶溪笠泽。残阳逝波。一堆脓血红罗裹。钗绣蚀。骨嵯峨吴王泉下可知么。

【前腔】〔末〕喑哑喑哑诸侯夺。叱咤叱咤万夫挫。倚英雄赤手割山河。自取彭城坐。靑丝匼匝。黄金叵罗。健儿送酒。虞姬进歌。一朝军败为逃虏。豪气尽。壮心磨。拔山举鼎尙能么。

【前腔】〔生〕史云史云贫无那。季伦季伦富敌国。奈皇天分得不均何。司命权应错。山庄水碓。田园占多。香尘步障。王侯怎过。悲来身死家仍破。容瘦损。鬓摩挲。黄金去也再来么。〔同下〕 

第三十六出
众生业报

〔丑扮杨再思叩头上〕自家唐朝杨再思是也。阎罗天子恶我生平为人谄佞。罚我做个叩头虫。逢人便叩。〔内叫〕叩头虫是会说话的。〔杨〕你们不知道。大凡众生有声的都是说话。人自不省。你们不省得福建人乡谈。难道不是言语。〔祝钦明跳上〕自家唐朝祝钦明是也。阎王恶我轻跳。罚我做个虼蚤。到也快活。虱行十步。不如我一跳。〔内叫〕任你会跳。也终日不出人裤裆裏。〔祝〕你不晓得。那孙行者神通。一个筋斗打八万四千里。也终日不出观世音手掌中。〔李林甫上〕自家李林甫是也。只为生前心肠太毒。被阎王罚作大毒蟒蛇。别样也罢。只是饿得荒。〔内叫〕林甫。你自知太毒。何不改变了心肠。〔李〕咳。这是我的旧业障。自古道无毒不丈夫。〔伯嚭上〕自家吴国伯嚭是也。只因生前专一谗谤忠良。陷害伍子胥。被罚做个杜鹃鸟儿。口中终日流血。〔内叫〕你那口血几时流得干。〔嚭〕几时得干。这也是一千年来流不尽的英雄血。〔张昌宗上〕自家张昌宗是也。只因生前无行。淫秽宫禁。被罚做个粪蛆。这粪也觉好生香美。〔内叫〕粪是烂臭之物。如何到说香美。〔张〕这是我宿业所招。你今日移我在沈檀麝脑中。教我好不自在哩。〔元载上〕自家唐朝元载是也。一生贪婪。酷好积聚。财利迷心。不顾后患。被罚作个扑灯蛾儿。狠死向前。不到焦头烂额。也决不肯止。〔王戎上〕自家晋朝王戎是也。一生贪恡。不舍一个钱儿。只一个李子。也钻了核儿与人。被罚做个蜣蜋。终日抱着粪团儿。抵死也不肯放哩。〔宋之问上〕自家唐朝文士宋之问是也。一生文采。只是性行不端。躁进势利。做了明河篇诗儿。妄想非分。阎王爱我文采。恶我无行。被罚做个鹦哥鸟儿。毛羽尽好。说话尽伶俐。只不离了匾毛。〔司马懿上〕自家晋朝司马懿是也。平生为人奸险幽暗。深藏不测。被罚做个癞黑蟆。终日只躱在泥坑裏。好生气闷。〔曹丕上〕自家曹丕是也。生前凭借父亲威势。害尽骨肉。杀尽好汉。淫尽美色。一生享用。富贵滔天。阎王道我也忒受用。忒凶狠过度了。被罚做一个水牯牛。一生耕田拖犂。负重走远。好生辛苦。临了也还要偿人一刀。好苦好苦。〔杨〕列位请了。我们皆因宿罪。堕在苦趣。〔众生〕闻西天祖师来游地府。都要去相见。求他度脱。大家追到这裏。怎的不见。借问路上人。西天祖师那裏去了。〔内应〕祖师回阳界去了也。〔杨〕苦。我辈俱无缘。不得一见圣僧。奈何奈何。虽然苦恼。我们苦中作乐。大家唱个曲儿回去罢。 

【降黄龙】〔众〕一辞人世。黄泉路上少亲知。形骸离我。业识相随。白玉黄金将不得。儿啼子哭也为谁。四时麦饭枉传杯。一堆荒土空标纸。垒嘉城只为狐狸造室。叠罗绮单替蝼蚁裁衣。

【油葫芦】泉路茫茫鎭惨凄。何曾分昼夜。那裏辨东西。从前作过自知亏。平生寃债都来至。怎能逃光明业镜台。怎出得检校功曹吏。只道是磨烧千样形骸毁。却怎知黑风一阵又吹回。

【天下乐】造业身躯只一堆。难当众罪归。质对分明事怎推。铜挝儿只乱搥。铁鞭儿只乱挥。唬得人魄散魂飞。

【上马娇】谁知道各众生都会言。肉团儿也有知。一灵与我不差池。又乘着业力为寃对。谋性命。取家赀。残骨肉。啖。膏脂。心棘刺。口戈殳。广造无明。一味贪痴。到此方知悔是迟。任阿旁又入泥犂。

【寄生草】受苦无宁息。号声不住嘶。剑和刀当做衣穿体。魄和骸一似粮舂碓。水和浆那得充饥馁。更可怜形粗七尺广由旬。又可奈日长一夜如年岁。

【后庭花】想当初只凭着莽见识。又倚着粗血气。争名利直做千年计。道光阴相延万岁期。绮罗堆。田宅美。官高身贵。眼前花且受些。身后事不须提。说天堂你好痴。论地狱在那裏。毁如来绝影迹。拨因果没巴臂。

【靑歌儿】呀。谁想道善与恶有人有人密计。因与果到头到头难避。无漏无差毫与厘。脱得泥犁。挣得轮回。面目虽殊。业趣还随。披毛带角总堪悲。下场头看我辈。

【尾声】叩头虫体疲。毒蟒蛇腹馁。跳蚤儿几时出得人裩裤内。蛆虫儿怎当恶滋味。黑蟆儿受用些土气息。灯蛾儿恋火坑。蜣蜋把粪丸儿当做了宝贝。水牯牛拖犂负重无休息。只有鹦哥儿毛羽美。杜鹃儿说曾为蜀望帝。可也没个凭据。劝世人及早回头策厉。莫待失了人身呵那裏去还寻你。〔并下〕 

第三十七出
郊行卜佛

【梁州令】〔末扮木韬小生扮郭暧旦上〕春光不改旧门墙。为何事凄凉。〔贴小旦上〕游仙人去冷华堂。尘掩镜。妆褪粉。被销香。

〔旦〕一从仙子去天涯。何处蓬莱是尔家。白日有人乘野鹤。靑天无路入桃花。二姬。自从老爷去后。音信杳然。又不知他寻仙访道。东泛蓬莱。又不知他礼佛参禅。西游天竺。你我久住庵中。好生放心不下。闻得都城宜春门外大悲禅寺。观音菩萨屡着肸蠁。签诗极灵。我和你三人坐绿舆往彼随喜。问一灵签。求个消息。老爷至心访道。当为大士悲怜。必有感应。你去叫老苍头木韬。带几个家僮。随从一行。你二人意下如何。〔贴小旦〕太夫人此行。一则顶礼名山大士。一则叩问老爷信音。有何不可。二妾愿从。〔唤末带从人上贴小旦〕院公。太夫人要到宜春门外大悲寺求灵签。问老爷消息。你们可随行。〔众应旦贴小旦升车行〕 

【黄莺儿】〔旦〕出郭探春阳。带靑楼紫陌长。晴空日暖游丝扬。林花荐香。山莺奏簧。秋千架出垂杨上。委倾筐。城南少妇。罗袂拂柔桑。

【前腔】〔贴小旦〕士女竞寻芳。却敎侬魂暗伤。笙歌犹记前春赏。衣飘绣裆。骝垂紫缰。如今转眼成惆怅。别檀郞。名花无主。寂寞度年光。

〔末〕禀太夫人。来到此处。已是大悲寺前了。请进拈香。〔尼僧出迎科〕大悲寺尼僧迎接太夫人。〔尼引旦入拈香拜科贴小旦以次拜介〕 

【前腔】〔旦〕夫壻定兴王。翦凶妖立庙廊。功勋图画麒麟像。风波饱尝。烟霞兴长。一朝道服飘然往。去何乡。愿求宝炬。好为照迷方。

【前腔】〔贴小旦〕远望玉毫光。礼慈容拈戒香。良人汗漫游禽尙。何曾裹粮。萧条布裳。不知西寻天竺东蓬阆。水云乡。渺茫难觅。因此上叩云堂。〔旦求签科诗云〕 

由来仙佛是天生。有志须教事竟成。莫道优昙难得见。学人功到自圆明。原来得此签。号为上上。尼姑。你晓得优昙是何物。〔尼〕禀上夫人。优昙花产西方佛国。佛经上说道。优昙花难见面。〔旦〕奇哉奇哉。原来优昙就是昙花。倩香。凌波。如来分明说出我家事情。如来果灵。老爷求道可望矣。不免谢了如来。同回去罢。〔拜谢科旦〕郭贾二姬。今日春日甚好。我和你二人且不要升舆。步行一程。散闷回去。〔贴小旦〕太夫人。如此却好。〔步行科〕 

【山坡羊】〔旦〕暖醺醺春光如酿。碧溶溶波纹微漾。蘸裙边铺裀草纤。衬弓弯堤路平如掌。映绮疏朱楼大道旁。江州新绿。新绿蘼芜长。何处王孙。天涯惆怅。洋洋。河鲂泳水乡。双双。鸳鸯遇野塘。

【前腔】〔贴小旦〕峭层层山围靑障。细茸茸麦翻翠浪。试单衫游人渐多。载芳樽车骑纷来往。怕相逢将身柳外藏。新妆无复。无复当时样。仙履云镶。道衣霞氅。思量。花源隔阮郞。凄凉。佳时负艳阳。

〔同下科小生骑马带随从上〕出郭问游骖。靑骢映紫衫。垂杨人似蚁。春色在城南。自家汾阳公子郭暧是也。今日春色甚佳。城南游览。你看林花似绣。车骑如云。眞个好光景也。 

【步步娇】紫陌靑骢駈轮鞅。处处亭台敞。平芜锦翼翔。日射花光。香满春衫上。便欲解明珰。隔一派笙歌响。

呀。远远望见一队女儿行春来也。〔旦贴小旦上小生偷觑科〕 

【前腔】〔旦贴小旦〕南陌盈盈聊游赏。徐步还凝望。空门守岁长。夜漏琉璃。何限离人况。春日小徜徉。月痕依旧梅花帐。

〔下小生〕谁家女子。国色天姿。如西施耶溪出浣。日照新妆。罗敷南陌采桑。风飘素袖。不由人不目送也。 

【五更转】浣溪沙西施样。似罗敷出采桑。又是这等雅素道装呵。瑶台仙子。仙子幢幡降。蘼芜惹恨长。芍药难怀想。汉渚人解佩谁承望。为云为雨。为雨高唐上。去觅梦裏襄王。争得明珠入掌。〔下〕 

【江儿水】〔旦贴小旦上〕郭外人如蚁。轮蹄直恁忙。琳宫半插靑霄上。城隅斜刺丹霞傍。杏花微拂靑帘扬。无数隐囊步障。唤客当垆。妆点春郊景象。

【园林好】想夫君雕鞍绣裳。侍姬们罗裙锦裆。正此日牙旗列仗。追往事叹沧桑。追往事叹沧桑。〔小生上觑科旦贴小旦下〕 

【玉交枝】〔小生〕云冠鹤氅。是天人偶来下方。双成萼绿云中降。影蹁跹并侍西王。不将脂粉污澹妆。天然丰韵非凡相。更羡他容端貌庄。更敬他人柔意良。

侍儿辈。这分明是董双成萼绿华随侍西王母降下凡世也。〔众〕公子休痴。这想是大家宅眷。有绿舆从人。俱在后面。〔小生〕侍儿们。想我家不少三千粉黛。八百娇娥。那裏有这二位女郞丰韵。定应天上仙姬。岂是尘中艳质。〔众〕公子。俺们府中岂少此二人。久居华屋。转羡茆庵。餍饫珍馐。反思靑菜。文字是自己的强。美色是他人的胜。此亦人情耳。请公子尊重。 

【玉胞肚】〔小生〕琱舆翠帐。大家儿如何素妆。细看他道骨仙姿。时露些艳态娇庞。吾心暗想。府中粉黛列成行。那得花间二女郞。〔下〕 

【玉山颓】〔旦贴小旦上〕天靑日朗。看朱户花阴过墙。踏靑苔软印鞋跟。落红多熏染衣香。城隅薄暮。转闹马蹄车鞅。归路横塘上。绿微茫。水晴沙暖映垂杨。

【三学士】西指香台久相傍。羞言南国明珰。斋心莲土参开士。何意桑园遇贵郞。好去云房仍下锁。云封户月在廊。

〔小生又上撞遇科旦怒〕叫左右。前面是谁家荡子。敢行无礼。只管往来偷觑。唐突王侯宅眷。着人查来。左右。看后面车马。我们待升舆回去者。〔升舆科末问介〕前面谁家荡子。敢行无礼。只管偷觑。唐突王侯宅眷。〔郭使〕咄。我们是汾阳王郭老爷公子。郊外行春到此。你们甚等样人家。敢来查问。〔末〕我们是定兴王木太夫人同二位侍姬。往大悲寺烧香回来。〔郭使禀知小生作羞愧科〕咳。不好了。那裏晓得是木府通家伯母。唐突了。父亲知道。何以为人。不免向前吿罪。〔舆前跪科〕小侄郭暧。是汾阳王长子。偶在西郊。醉酒疎狂。不知是通家伯母车从。唐突尊严。罪该万死。望伯母太夫人亮其无知宽宥。〔旦在舆中答〕为贵家子弟。不应如此疎狂。旣是郭公子。失于不知。此亦无妨。请回罢。〔小生〕伯父辞荣入道。世仰高风。伯母亦扫室淸修。古今罕有。家尊正要上本。表扬令德。且推毂世兄。小侄喜得在此处邂逅伯母轩车。便当回去禀知家君。速入朝上疏了。〔旦〕这也不劳。公子请回。莲花几载比丘身。偶访名山叩净因。寄语王孙休住马。提筐不是采桑人。〔下小生〕我郭暧也是个老成人。从来不曾放荡。偶然学看女子。看出祸来了。怎么好。 

【解三酲】走春郊偶来游赏。适邂逅仙姝路傍。一时间心招目挑神魂荡。做来桑濮行藏。谁知道通家一老堂。携着双姬叩法王。羞难向羞难向。只恭身屈体露罪娘行。

〔众〕公子岂不闻夫妇同行陌上者。夫挑人妇。人亦挑其妻愿公子以此为戒 

【川拨棹】〔小生〕休闲想。莫轻弹陌上桑。况莲心已守在空房。况莲心已守在空房。断巫云何知楚襄。羡仙卿道未量。恨凡夫欲未降。恨凡夫欲未降。

【人月圆】想寂寞空门岁月长。一盏寒灯一炷香。亏煞他夜雨秋霜。亏煞他夜雨秋霜。钟罢红残漏未央。况良人去渺茫。断音尘云水乡。

【侥侥令】莫登靑雀舫。好系紫骝缰。怎做大道靑楼乔劣相。少年行没下场。少年行没下场。

【尾声】望吾家乌衣朱桁。不少金钗红粉妆。且回去鸾鎞奏响。蜡炷生光。〔下〕 

第三十八出
阴府凡情

〔小丑扮北幽太子上〕宝马银鞍南陌头。谁家少妇踏靑游。钿钗邂逅垂杨下。恼乱春风不自由。自家北幽太子是也。姿容秀异。性格风流。昨日带骑从在长安宜春门外闲游。陌上遇两个女子。一个名郭倩香。一个名贾凌波。乃定兴王木淸泰侍姬。国色天姿。不数石家之宋祎。歌喉舞态。绝胜汉武之丽娟。令小子一见动情。神魂飘荡。闻得木公云游在外。二姬厮守空房。不免教一女使。假充作昨日相遇公子郭暧家婢。径到他庵中说合。二姬心动见许。便当迎娶。恐他不从。随差鬼使。将二人神魂缠倒。不怕不从。又闻那木夫人以家事蹔离庵中。正好行事。女使胡媚儿那裏。〔胡上〕后宫多粉黛。惟有妾专房。此乡眞可老。何事别思量。太子呼唤奴家何干。〔小丑〕不瞒你说。我昨日在南郊游春。见两个女子。一个名郭倩香一个名贾凌波。乃定兴王木公侍妾。天然国色。人世罕有。闻得木公云游在外。二姬厮守空房。差你假充作汾阳郭公子家使女。径到他庵中说合。道郭公子昨日南郊相遇渴慕芳姿。欲娶二位为次夫人。你可盛道郭公子家富贵。令他心动见许。我便当迎娶。〔胡〕太子贵妃利害。况妾又是专房。眼中尽彀寄情。何故又生别念。我不去。〔小丑〕胡说。看你嘴脸。说此话好不知羞。〔胡〕也尽去得。〔小丑〕你不去时。发在重囚狱中。〔胡〕我去我去。南陌佳人色艳。北幽王子情浓。蜂媒蝶使入花丛。只恐花心难动。〔下小丑〕鬼使何在。〔鬼使二人上〕太子有何分付。〔小丑〕你二人可随胡媚儿径到木府庵中。将郭贾二姬神魂缠倒。我随后到也。〔鬼〕理会得。〔下小丑〕夜雨靑灯映绿蕉。可怜人度可怜宵。同来阴府供歌舞。绝胜空房守寂寥。〔下〕 

第三十九出
窥园遘难

【唐多令】〔贴上〕春色满名园。千花齐斗姸。〔小旦上〕偷闲好去倚雕栏。枝上幽禽何限。〔合〕人不到。景悠然。

〔贴〕经年一室对禅栖。门外春光总不知。〔小旦〕闻道阶前红药长。芳园元只隔帘儿。郭姐姐。昨日我们同夫人郊外回来。颇觉春游亦畅。只是被那轻薄公子唐突一场。这也不在话下。我二人同夫人在庵中三年。春去秋来。花园只在门儿外。并不曾出去一玩。昨晚公子迎夫人蹔过旧宅。我二人自家在此园中。花事正盛。同出门去一看如何。〔贴〕略到园中一看就回不妨。〔同行锁门科贴〕贾妹子。你看园中芳树交加。名花烂熳。人迹不到。幽鸟自啼。想桃源僻处。不过如此。〔小旦〕姐姐。眞个好幽闲景致。 

【石榴花】〔贴〕偷移莲步。片饷看名园。风日好。百花姸。靑苔红药媚雕栏。暗垂杨横过楼前。含风袅烟。境全幽尽日无人见。泛胡麻难入渔郞。隐仙姝绝胜桃源。

【前腔】〔小旦〕相携女伴。消遣艳阳天。刚数步。卽家园。花红水绿映澄鲜。听幽禽芳树间关。啼声可怜。看蘼芜蓦动王孙怨。蝶蜂儿自领春风。送年光谁伴韶颜。

〔胡媚儿上〕朱门寂寂锁婵娟。春色缘何到此间。为认桃香因得路。止循源水却逢仙。二位娘子万福。〔贴小旦惊科〕侯门如海。人迹罕到。汝是何人。辄得至此。〔胡〕妾身唐突。知罪了。适纔见贵府花园门开。大胆直入。不想有幸。得遇天仙。〔贴小旦〕汝是谁家宅眷。为何到此。〔胡〕实不相瞒。贱妾是汾阳王府中一个女婢。昨日公子郭暧。偶出南郊游春。得邂逅二位娘子。国色天姿。整整思想了一夜。俺公子说木老爷云游不返。二位娘子寂寞空房。白日如流。靑春有几。俺公子愿以明珠一斛。聘娶二位娘子。二位娘子是知道的。俺汾阳王府权可倾朝。富堪敌国。豪华绝世。受用非轻。伏望娘子慨许。〔贴小旦〕公子之言差了。俺老爷蹔去云游。焉知终身不返。你公子通家子弟。安可辄萌此心。况郭府粉黛盈房。岂少我二人之容色。我二人洗妆入道。怎遂变三载之初心。就请抽身。勿劳饶舌。〔胡〕二位娘子。听贱妾一言。 

【泣颜回】南陌遇神仙。使王孙意惹情牵。舞裙歌扇。忍凄凉断送芳年。金钗翠钿。论豪家富贵谁不羡。莫空辜秋月春花。好追欢暮管朝弦。

【前腔】〔贴小旦〕罗敷守志在郊园。使君有妇休问桑间。红销翠减。卸铅华寂寞枯禅。空门种莲。肯当歌又逐桃花扇。况豪家不少红妆。又何须老去朱颜。

〔胡〕我实对你说。那裏是郭府。是北幽大王太子。昨日见了二位姿色。要娶你们。少刻鬼兵就到。不怕你不从。〔贴小旦〕原来是妖鬼。我们仰仗三宝之力。那裏怕你。〔鬼卒二人上阴风冲倒贴小旦科鬼卒下胡扶回至庵中胡下贴小旦〕来到花园。不想是妖鬼。我两人不觉身体昏沈。如何是好。且入卧房睡去。待夫人来。再作区处。偶然园裏看花。自信花心不动。谩说妖由人兴。可是神衰鬼弄。〔同下〕 

第四十出
礼佛求禳

【似娘儿】〔旦上〕只合守空庵。怎敎他私出房奁。无端鬼病谁招揽。问因何得此。莲心未净。柳性犹拈。

我昨日以家中急务。被孩儿迎过旧宅。住了一时。不想郭贾二姬。私到花园玩赏。惹成一病。说有鬼怪相侵。神魂不定。怎生是好。已着小鬟去请孩儿龙驹。想必就到。男子来时。病或者就好。 

【遶地游】〔小生上〕朱扉常掩。皓月淸池湛。怪玉人何事恹恹。

〔相见合旦〕孩儿。昨日我暂过家。郭贾二姬到花园中闲玩。蓦地染成一病。说是鬼物相侵。我思三宝门中。安得有此。同去一看他病果是如何。〔二小鬟扶贴小旦上〕 

【前腔】淸闺梦魇。晓黛愁蛾敛。渐香肌瘦损腰纤。

〔旦〕二姬。你昨日到花园闲玩。怎的忽染此症。快说一个缘由。〔贴小旦〕昨我二人因太夫人不在。不合私到花园闲玩一回。只见一个女使。忽从外入。问从何来。说是郭暧公子差来的。因南郊一见。蓦然起意。要娶我二人。峻辞正色以却之。此婢忽变容颜。云那裏是甚么郭府。乃北幽大王太子。昨在南郊撞遇。要娶你二人。顷刻鬼兵且至。不怕你不从。说犹未了。只见两个鬼卒。蓝面獠牙。径冲至面前。我两人忽然昏晕倒地。又是此婢。扶我二人回至庵中。都不见了。因此得病。〔旦〕是何妖怪。敢无状如此。〔小生〕木龙驹是个刚猛义烈男子。岂容妖物横行。俟其再来。当仗剑斩之。〔鬼忽作人语不见形〕木小侯。知你是个好汉。但我辈神通变化。出有入无。汝虽有剑。安能斩我。〔小生〕妖物。汝旣能言。何不速现汝形。与我相持厮斗。分个胜负。〔取壁上剑科鬼〕君神力义勇。不减尊公。如何敢与你相斗。你只无奈我何。〔旦〕这是三宝净地。有天神护法。汝辈何得至此。〔鬼〕佛是大慈悲圣人。有则充满沙界。无则对面不逢。庵中此时不见有佛。故我辈得以至此。可速送此二姬与俺王子成亲。免受骚扰。〔旦〕如来不临。伽蓝不护。想是弟子修行尙少精虔。待我焚香顶礼。恳求如来则个。〔焚香礼拜科〕 

【金索挂梧桐】毫眉染郁蓝。海目扬淸绀。丈六金身。烈火双肩焰。焚香办至诚。叩庄严。二女窥园乍卷帘。忽惊一病成消减。道有妖神向此探。眞寃滥。风情月思几曾谙。魂梦都恹。言语都谵。仰望龙天鉴。

【前腔】〔小生拜科〕金仙住宝龛。那许妖邪瞰。敢肆神奸。欺侮裙钗孱。梁间下藻廉。语喃喃。风雨花枝弱不堪。因此上投诚三宝来修忏。他说北府幽都太子衔。眞灵验。公然白昼现香奁。顶礼瞿昙。稽首伽蓝。愿借降魔剑。

【前腔】〔贴小旦〕春光只隔檐。夜月慵窥槛。是不合潜行。绣履西园站。雕床强自扶。暗羞惭。刬地妖来病转添。花容憔悴愁难鉴。体不胜衣髻未簪。身如痁。风流担子那曾担。红粉宁歼。黄土宁淹。定不把淸名玷。

〔旦〕二姬。你们运偶衰弱。心实坚贞。料得邪魔终不能为害。我与公子叩求三宝。必有冥佑。你且安心养病则个。 

【东瓯令】休自憾。莫生嫌。一点虔心佛可参。天神必定相怜念。岂堕妖坑堑。韦驮玉杵手中拈。会见鬼形潜。

【前腔】〔小生〕惭勇敢。愧儿男。三尺龙泉空自铦。欲提将魔子头颅砍。罪孽应须勘。天兵得请下尘凡。妖党一时芟。〔并下〕 

第四十一出
眞君驱邪

【高阳台引】〔外扮许旌阳眞君带将吏金童玉女上〕奉道明王。授书谌姆。净明忠孝为则。绾授旌阳。符箓神丹施德。救灾恤苦苏黔首。渐三千八百崇积。斩蛟螭手握靑蛇。大江波赤。

【前腔】叨蒙上帝金册。拜高明太史。上淸仙客。碧落遥空。红霞暮雨千尺。石函遗记游帷观。谶地仙龙沙生塞。喜功成龙车凤辇。一门拔宅。

神人授诀炼丹砂。济世功圆蹑彩霞。千载柏枝能拂地。万年生铁不开花。九江秋冷妖蛟哭。三楚天淸剑气赊。但愿时人修入道。他年定许会龙沙。自家旌阳许眞君是也。净明忠孝。大道本于人伦。救病除妖。功行先于拯物。故得出一飞形。骖鸾鹤于天上。升眞拔宅。鸣鸡犬于云中。绛阙神霄。班高仙长。金书玉册。位证眞君。定兴王木淸泰宿世上根。今勤修炼。其妻卫氏励志双修。感化二姬。亦誓同苦行。前日从大悲寺回家。道遇北幽大王之子。少年无度。遂起邪谋。欲以势力。强娶二姬为妾。卫氏子母虔祷如来。观音大士勑吾拔救。北幽大王性行公平。宣劳冥府。子虽不肖。太上有议功议贵之典。北幽之功。所谓以十世宥者。未可辄行诛戮。只宜严示训惩。王子地尊势重。难以遣人。小圣亲往。一问其罪。不免扮做一法官道士。径往木家。呼吸之间。便可到彼。将吏侍者。暂且散去。〔众应下外扣门小生上〕何人扣庵门。原来是一位道者。从何处来。〔外〕贫道从豫章来。〔小生〕有劳高人远顾。何以见教。〔外〕贫道闻贵府有二位娘子被邪魔侵害。贫道颇有法力。能制此魔。故此远来。〔小生〕寒家果有此事。多谢法师光降。〔小丑领众上〕亲迎神女到阳台。乌帽绯衣云锦裁。不是黄姑先驾鹊。帝孙争肯渡河来。自家北幽王子。聘娶木家二姬。推调不允。只得亲到奉迎。不怕他不去。呀。来到其家门首。缘何有金甲神将重重围绕。〔鬼卒〕禀上王子。许旌阳眞君降临木府。〔小丑惊科〕他来做甚么。此公虽然道法最高。我乃玉叶金枝。地尊礼绝。以礼聘娶姬妾。王家常事。与他无干。不怕他挠阻。直入则个。叫左右。好生伏事郭倩香贾凌波升舆而去。〔众应小丑与外相见小生亦见王子科外仗剑科〕咄。小儿休得无礼。汝父位列冥君。粗立功效。汝不思怀公秉正。勉继前修。何乃倚势作妖。强夺良妇。上得罪于玉帝。下玷辱于祖先。本当飞剑立斩汝首。姑念汝父薄分。权贷汝死。可速敛戢。改过自新。若再不悛。身首异处。〔小丑〕眞君差矣。吾非下鬼小妖。堂堂王子。正位东储。连姻帝族。精兵百万。神将千员。以礼聘娶姬人。王家常事。何预于君。妄行呵斥。若不得已而至于用兵。岂遂出君下。〔外〕小妖敢尔。见色迷心。宣其淫德。是为不仁。定兴王至德人豪。无故欲夺其二姬。是为无礼。不念尔考。以淫慝。败其家声。是为不孝。不畏上帝之大命。不顾眞官之三尺。是为不智。有此死罪四。尙敢饰辞逞辩。汝岂谓吾剑不利耶。〔仗剑作法科小丑大惧欲遁不得科〕小妖。吾金甲神将密匝围汝数十重。岂能逃脱。可速纳款。改过自新。不尔无及。〔小丑跪吿罪乞哀科〕 

【高阳台】〔外〕驾雾鞭霆。破山伐庙。荡扫修罗鬼国。玉节金幢。恭行上帝符册。麾斥。手提神剑诛邪党。假饶是犯正条违天律。那怕你神通六臂。插天双翼。

【前腔】赫奕。金甲神人。铜头猛将。密密满空戈戟。霹雳飞光。妖氛何处藏匿。奸慝。绛阙丹霄颁诏旨。况如来更传佛勑。早敎你惊魂破胆。窜身辟易。

【前腔】堪惜。冥府崇阶。神明贵胄。如何不行正直。作横宣淫。等闲妄逞胸臆。轻掷。把金枝玉叶断送了。还累你家尊淸白。想王家娥媌不少。忍干三尺。

【前腔】女德。陡洗铅华。力依三宝。你却要污他白璧。大将药乂。护法韦驮肯释。荡涤。古人知过皆能改。早惩愆贤贤易色。〔小丑〕不肖知罪了。望眞君宽宥。〔外〕我代天行化。宝剑在手。于汝孺子何有哉。顾念慈悲好生。贷汝一死。还当取吾皇诏旨。量行戒饬。

也罢。释汝回去。洗心改行。永作正神。行正事。〔小丑〕多谢眞君。〔下外〕木侯过来。汝家二姬被鬼气所侵。病势沉重。赐汝神丹一颗。可中分食之。疾可立愈。就此吿别。〔小生〕多谢天师。救此二命。快请母亲小鬟扶二姬出来。一同拜谢天师者。〔外〕不必致谢。吾去也。宝剑当空除大魔。神丹入口起沈疴。竦身忽指云霄去。下见沧溟浸白波。〔下旦贴小旦上小生〕好吿母亲。适纔仗剑除妖道者。事毕腾空而去。元来是一位天上圣师。想是佛天差来的。我们大家望空拜谢。〔众拜谢科小生〕天师临去时。留下神丹一粒。教与二姬分食。沈疴立愈。〔贴小旦分食科〕呀。果然纔入口时。神气顿爽。眞仙丹也。 

【二犯傍妆台】〔旦〕稽首谢天师。云端降下。刬地救灾危。多应仗三宝力。宣法旨五丁随。早见北幽王子威风减。免得南国佳人粉黛摧。〔合〕眞君仙仗。浮空羽旗。七星冠映九霞衣。

【前腔】〔小生〕鸾笙凤吹响参差。神符宝印。六甲带灵飞。风云扫妖气灭。雷电闪剑光驰。只见魁台使者明戈甲。又有叱火天丁听指挥。〔合前〕 

【前腔】〔贴小旦〕狂风骤雨妒花枝。拏云只手。救取两蛾眉。望子恨蒋帝庙。太乙捡华山祗。幸仗靑霜宝剑降魔事。又赐绛雪神丹续命丝。

〔合前旦〕孩儿。二姬这场灾祸。原从郊外礼拜观音大士惹得来的。我又同你苦求佛力救护。眞君此来。必是菩萨差遣。我和你们还当拜谢如来。〔回身拜如来科〕 

【下山虎】〔旦〕龙天护佑。佛法加持。勑遣眞君至。驱邪片时。全凭大士弘慈。恍惚金容在兹。不枉莲花两净尼。合十投五体。但见靑螺绀发齐。转觉形骸秽。何年脱离弹指迦毗卢国西。

【前腔】〔小生〕渡河香象。擘海金鳷。绛阙靑鸾使。云端一麾。只见神仗散葳蕤。冥帅走离披。玉叶玉孙泣路岐。何处求佳配。羞杀银屛绣幄期。鸦凤原非类。终难并栖。到底莲花不染泥。

【小桃红】〔贴小旦〕红妆久洗。翠馆长辞。不复御罗衣也。禅心净持。明月琐窗知。何事遇狂且。自分香可残。玉可碎。甘做琉璃脆也。忍去王宫再画眉。仰赖龙天庇。扶衰济危。幸免如来戒体亏。

〔旦〕孩儿。这一位天师。旣除妖孽。又赐神丹。法力甚弘。恩德非小。只不知他是何仙眞。临行又不敢动问。奈何奈何。〔小生〕孩儿在边厢听得那北幽太子从人说。是许旌阳眞君下降。〔旦〕原来如此。旌阳眞君。拜上帝金印宝箓。神剑灵符。总统羣眞。仙品最贵。不是此一位上仙。如何有这等法力。〔贴小旦〕好吿太夫人。二妾蒙上眞如此大恩。无以为报。意欲装塑眞君一金像。供养如来之旁。一同朝夕礼拜。夫人尊意若何。〔旦〕知恩报恩。这个正该如此。 

【长拍】〔众〕许氏眞君。许氏眞君。高明太史。授宝箓仙班极贵。除凶荡秽。曾禹步快斩蛟螭。拔宅上天梯。又留下一行行石函金字遗记。龙沙妖孽在。宝剑当空霹雳飞。鎭长江玉隆留铁柱。万神拥绣盖华旗。

〔旦〕孩儿。二姬。我们今日蒙如来感应。又蒙眞君降临。若不是老爷修行证道。福德弘深。怎能感格仙佛。显应如此。我仔细推详起来。老爷云游消息可知矣。此又是一大喜事。〔小生贴小旦〕夫人所见极是。 

【短拍】〔众〕佛印昙花。佛印昙花。仙踪函记。云游消息眞奇。抉瞖有金錍。又降灵官剑佩。定不是偶然来至。此去西参耆崛。归来日已证摩尼。

【余文】〔众〕天香袅。仙音沸。遥瞻帝阙隐璇题。想见眞君奏玉墀。

〔旦〕破暗慧灯须佛法。



〔小生〕驱邪宝剑仗仙人。

〔贴小旦〕旣披戒服参西圣。



〔众〕又顶星冠朝上眞。 

第四十二出
上游天界

〔小生扮香案吏小外扮雷师皓翁小生上〕晃晃弥罗宫。巍巍郁萧殿。始劫干延康。大道超龙汉。玉牓靑霞标。金阙红云烂。上帝肃神霄。侍卫无昏旦。■〈王灵〉珑七宝床。绰约五明扇。上主忉利中。下辖须弥半。无私宰羣方。玄机妙吹万。握镜象昭回。平衡化敷诞。秘检弢金箱。灵文一何灿。迹隐蝌蚪书。理显龙凤篆。幸哉列淸班。词曹领香案。下官玉皇掌书香案吏是也。旧隶下方之仕籍。今叨上界之仙官。修文积学。稍长灵机。砥行积功。兼栖眞宅。故得位列淸班。职司秘检。常侍宝座。日近至尊。身心转虔。夙夜匪懈。世人不知天界景象。下官略道数语。流传人间。须知上帝高居。不比人王宫殿。玉阶金埓。非玉非金。乃元气淋漓而结就。龙车凤辇。眞龙眞凤。亦阴阳苞络而化成。桂树丛生夹道。左右护以苍虬。桃花蘤■〈艹靃〉当门。上下守多赤豹。灵官佩印。靑绚之履飞云。婇女挝笙。碧玉之冠偃月。花中之雨缤纷。时演法于梵呗。殿上之光晃射。非借耀于璘仪。太乙领翠娥而来朝金阙。尽推五丁之火轮。天尊偕雷师而讲道玉虚。齐启九天之电钥。玄都开大洞之章。芒缠象纬。仙伯简淸微之箓。声轧云韶。学道始自鞭心。登眞必由澡行。九晨七御。递相统辖。尊卑体秩森严。千官万灵。各有司存。政务纪纲悉举。常憍持鬘大赤禹余分玉淸列太霄。名号种种不同。同隶于上帝。淸景索眞明晨侍书掌琼笈捡瑶编。职掌纷纷不一。一属于天曹。大道廓而无央。何限出无入有。神工运而不宰。但见时行物生。上界之考校劝惩。斟酌权衡。玄机莫测。大要贵在淸虚。下方之治乱兴亡。主张劫运。妙用难穷。只视人间罪福。得道者鞭霆驾霓。坐麟趺凤。逍遥于碧落霞宫。失道者屑云雕雪。檄龙命鸦。劳苦于紫虚雷部。道无色象玄黄。出思议见闻之表。修有等伦阶级。总虚无寂嘿为宗。九关使者来报。西天祖师宾头卢来游天界。佛理愿闻。圣僧难遇。下官恐上帝欲请见。只得在此伺候。远望圣僧飞锡来也。〔外末生同上外〕玉府琼宫帝阙高。〔末〕靑书琳札列诸曹。〔生〕眞人幸假云霄翼。耳畔天风泛海涛。〔外〕贫僧与仙伯西来一同来游天界。万灵咸仰。九阙不同。且喜已到帝居了。〔末生〕眞个好淸虚境界也。〔小生相见科〕西方祖师。弟子掌书香案吏稽首。〔外〕掌书仙子少礼。〔末〕掌书仙长拜揖。〔小生〕蓬莱仙客拜揖。〔生〕掌书大仙客。下界木淸泰参拜。〔小生〕奉道高人。不劳行礼。天界淸虚。罕闻西教。幸祖师俨然卓锡。愿暂留天宫。大转法轮而去。〔外〕贫僧志愿弘慈。道惭无上。未窥一乘之极则。敢忝三界之师模。新度弟子。久溷尘劳。因迷宿本。善心虽发。道念难坚。先引入酆都。历观苦趣。再拽升天界。参究乐因。用以鞭策凡流。成就新学耳。此来未奉如来法旨。不敢轻会帝君。常见天主辈冲挹太盛。执礼过恭。以此不便参承。潜观天界景象去也。〔小生〕佛法难闻。圣僧难遇。祖师此来。不会我上帝。恐上帝罪及下臣。奈何。〔外〕贫僧偶尔微行至此。若会帝主。事体重大。非奉佛旨。不宜轻举。帝心必亮。尔亦何辜。请别了。〔小生〕如此。弟子亦不敢私请佛法。恐重得罪。〔外〕佛无多法。只修一心。若要修心。无过寂照。〔小生〕多谢祖师教诲。〔相别介小生下小外白髯上〕职列淸班侍玉枢。琅编曾订太霄书。玉皇驾幸长生殿。手板亲扶白凤舆。下官雷师皓翁是也。奉上帝勅命。来见西天祖师。〔相见科〕祖师稽首。〔外〕雷师稽首。〔小外〕天宫有幸。得蒙圣师光临。上帝闻圣师卓锡大喜。欲屈登宝座。讲楞伽宝积金光明等经。今日适驾幸高上神霄宫。会长生大帝。紫微大帝。靑灵大帝。六波天主。太极眞人。会议唐朝劫运事。未得燕闲。明日奉屈。拂席焚香以待。〔外〕讲经说法。广利人天。大是美事。往时西方沙门。赴天宫讲经。必奉如来法旨而来。此番贫僧偶同新度弟子潜游天宫。欲以开化新学。未奉佛旨。不敢轻易登坛。容贫僧回西天禀过如来。卽当至此叨冒讲筵。幸为多谢上帝。〔小外〕下官敬依尊命。回覆上帝去也。〔下生〕蒙祖师相携。先游地府。后到天宫。吾师大恩。人生良遘。但弟子未知天堂地狱。何以苦乐之悬殊。善恶因缘。路径从何而分别。望大师指教。〔外〕苦乐之途。分于善恶。善恶之介。起自一心。纯善无恶。是为天堂。纯恶无善。是为地狱。善恶均等。是为人道。五戒十善。则生天堂。五常五戒。则生人中。尽破五戒。广行十恶。则入地狱。天人路径。大要以五戒为本。五戒不持。人天路绝。至于一心旣了。万行俱纯。由修行而得戒。由解法而悟道。顿悟至理。渐满万行。空有两妙。善恶双忘。则为无上菩提。贫僧稍识路窥门。愧未登峯造极耳。〔末生同拜科〕多谢大师指教。 

【玉芙蓉】〔外〕罡风两鬓颾。灏气双胪耀。耳氤氲忽吹一派笙箫。罘罳玉宇琼香罩。羃历金床宝扇高。尘不到。信淸虚穹昊。咫尺间看羣灵来往拥云璈。

【前腔】〔末生〕丹幢婇女飘。绛节芝童导。蓦然来殿前香案淸曹。琅书宝字祥光遶。玉版幖缃秘检弢。谁能道。信淸都玄奥。天榜中问班行何处列吾曹。

〔并下〕 

第四十三出
尼僧说法

【挂眞儿】〔旦上〕寂寂云堂今几载。趺坐裏金磬飘来。〔贴小旦〕瓶水初澄。炉香正袅。〔合〕檐角风篁淸籁。

〔重叠令〕〔旦〕地无人迹精蓝静。频伽鸟下花枝定。〔贴小旦〕旭日散松阴。凉飔浣竹林。〔旦〕函经金字好。宝轴霞光遶。〔贴小旦〕谁为演三车。身堪与散花。〔旦〕倩香。凌波。我和你三人在此庵中焚修。不觉三载。礼佛持斋。且喜禅心稍寂。翻经阅藏。争奈妙理未诠。此间绝无来往。便有高僧讲师。不敢延见。我和你们且精修戒律。以俟机缘。〔贴小旦〕太夫人所见极是。〔灵照上〕难难难。十石油麻树上摊。易易易。百草边头祖师意。也不难。也不易。饥来吃饭困来睡。贫道襄阳庞公之女灵照是也。从吾父学禅。同证道果。莲花上品。已见如来。贝叶眞诠。颇通了义。在西方净土中。照见太原木淸泰之妻卫氏。及其二姬。礼佛一庵。参禅三载。奉斋持戒。虽能收摄身心。屏迹孤栖。无从参请佛法。我嘉其有志。扮作云水尼僧。特来相访。稍稍开示他法门大略。开门开门。〔旦〕何人叩门。凌波去一看。〔相见科照〕贫道云水尼僧。求见太夫人。〔小旦〕禀太夫人。门外有一云水尼僧。求见太夫人。〔旦〕适言佛法无处参求。旣是尼僧。不妨相见。或者他知道些法门。〔请见科照〕太夫人稽首。〔旦〕师父稽首。〔贴小旦相见科旦〕师父云水浮踪。远蒙垂顾。必有见教。弟子请问佛法。〔照〕贫道颇知佛法一二。但不知太夫人尊意要从何处说起。〔旦〕请问何为十法界。〔照〕十法界者。佛菩萨缘觉声闻天人阿修罗饿鬼地狱畜生。上四界乘有大小。总入圣位。名为四圣。下六界趣有苦乐。不离凡情。名为六凡。众生只一心。分为十法界。一心若自了。十界一齐忘。佛界亦不立。九界又何有。〔旦〕讲得好。多谢师父。再问何为十善十恶。〔照〕十恶者。贪嗔痴杀盗淫妄言绮语两舌恶口。戒去十恶。便是十善。十善还有止作二义。旣止其恶。还行其善。如止贪行布施。止杀行放生之类。上善生天。中善生人。十恶三途。极恶地狱。〔旦〕何为止观。〔照〕止者。外除杂念。观者。内照灵心。心要灵悟。须止非心。止若不成。须用觉照。止而不观。恐有昏愦。观而不止。恐致纷飞。〔旦〕何为定慧。〔照〕定从戒得。外邪不染。内境自宁。慧从定生。定水不波。心珠自现。用止观工夫。纔到定慧境界。所以道止观是因。定慧是果。〔旦〕请问如何便罢了心。〔照〕了心之法。不是无心。不是有心。寂寂不动。何得言有。惺惺常照。何得云无。有无双冥。心又何了。〔旦同贴小旦拜谢科〕多谢师父指教。使弟子辈心地豁然。〔旦〕请留师父淸斋。〔照〕贫道不用斋的。就此吿别。偶尔来阎浮。顷刻还净土。生则决定生。去则实不去。〔下众惊介〕呀。忽然就不见了。这师父原来不是凡人。圣贤可怜我们在此淸苦。下来指教我们。不免望空拜谢。〔同拜科〕 

【一江风】〔旦〕奉香斋。还受优婆戒。淡饭黄虀菜。感如来特降云軿。远自淸凉界。妙义宝莲开。天花落讲台。剖眞诠顿使生深解。

【前腔】〔贴小旦〕掩蒿莱。静室闻淸呗。云外飘幢盖。是如来现比丘尼。说法垂玄诲。不用拂尘埃。菩提种自栽。驾慈航一路超香海。

【不是路】〔生上〕径满苍苔。尽日无人户不开。旧形骸。别来面目使人猜。畅奇哉。前度刘郞此日回。羡他淸净女裙钗。持斋戒。只愁相见泪盈腮。情缘犹在。

萧索秋江木叶干。铁鞋踏破褐衣单。前村依旧无梅信。赢得孤身彻骨寒。自家木淸泰。云游三年。回家一看。此处就是莲花庵了。开门开门。〔旦〕门外又有人叩门。快去一看。〔贴开门惊科〕太夫人。老爷回来了。〔旦〕有这等事。快请进来。〔旦贴小旦相见各悲喜科旦〕别来三载。云水飘零。无时不念。且喜回来。〔生〕夫人听禀。不才因一时为风狂僧道所误。草草出门。万里山川。孤身流落。高人不遇。大道无成。受尽饥寒。一身褴褛。只得归来。 

【好姐姐】云水无端三载。走天涯踏破芒鞋。海中何处有蓬莱。无聊赖。西方佛国今安在。只落得形容瘦似柴。

【醉扶归】〔旦〕自君行不复匀眉黛。两裙钗也自抛罗带。琐窗裏璧月掩房栊。佛龛前金磬和淸籁。仙踪今日喜归来。朱门依旧生光彩。

【油葫芦】〔贴小旦〕人归日门庭未改。径荒凉菊松犹在。辽阳何必经千载。好相守佛日香台。

〔生〕夫人。我想出家艰苦。仙佛渺茫。黑发未衰。朱门无恙。不如依旧享爵土之封。谐夫妇之好。无空流落他乡。身死草野。〔旦正色白〕相公差矣。相公英雄本色。可无出世修行。旣已修行。岂可半途退转。不惟仙佛之大道无成。抑且一生之人品亦坏。进退何凭。万口之嘲怎免。戒行毁破。三涂之业难逃。况孩儿已受侯封。甫勤王事。朝廷赐号圆照。钦挹高风。一旦堕落。将若之何。贱妾旣别相公。业托身于三宝。二姬亦守苦志。共焚修于六时。不惟相公当爱蕉沫之体。妾亦岂肯再污莲花之身。君是贤豪。岂不亮此。 

【解三酲】美津津云生金界。白泠泠月浸瑶阶。飘然一往靑天外。怎生般堕落尘埃。你香消薝卜眞堪诫。我泥污莲花事可哀。君须爱。君须爱。怕难逃五浊。自取三灾。

【前腔】〔生〕我只道乐邦可待。又谁知苦事难捱。穷途受尽凄凉态。不由人意冷心灰。莫思量银海三千界。且受用金尊十二钗。重相会。重相会。恁关情惨淡。顾影徘徊。

夫人适纔言语。甚是有理。但我云游无遇。以穷来归。夫人安得无伉俪之情。难道复教我逐飘零之迹。〔旦〕相公回来。妾不胜欢喜。何谓无情。但当念彼无常。破戒可惧。又当裁以大义。物论须防。今日劝相公勿复云游。在家修道。相公请别开静室。贱妾则仍守此庵。一宅分居。各修净业。庶几可耳。〔贴小旦〕老爷。夫人之言甚是。相公只宜如此。 

【前腔】旣然是萍踪无赖。又何苦浪荡天涯。傍家好把茆庵盖。一样的淸梵香斋。办翘勤各向三尊拜。傥异日同登九品台。眞无赛。眞无赛。鎭双修双证。永脱轮回。

〔生〕罢罢。夫人旣不相容。我亦何颜恋此。依然浪游去也。妻孥不相容。依旧寻云水。成道他乡仙。不成他乡鬼。〔下旦贴小旦悲科旦〕相公。相公。非我无情。直以大义有所不可耳。三年远别。一旦归来。旣无好眼看他。又以峻辞唐突。相公匆匆忿气而去。相见之间。勉为正色。出门之后。能不伤心。〔贴小旦〕老爷之行。又不知何往。多是不好消息了。 

【一江风】〔旦悲科〕趁芒鞋。三载天涯外。断影分恩爱。蹔归来正喜相逢。蓦地将他怪。伉俪忍轻开。徘徊转自猜。怕人言又怕犯了如来戒。

【前腔】〔贴小旦〕叹归来。履破衣衫败。落得形骸在。好淹留火宅莲花。消取相思债。踪迹又天涯。凄凉事怎捱。料今生无复重相会。

〔旦〕郭贾二姬。相公怪我不把好言相留。匆匆怀恨去了。如何是好。你二人快去对孩儿说。备些路费衣装。急追往前路送与他。也是你我一点情分。〔小旦〕理会得。 

〔旦〕憔悴归来道未成。



〔贴小旦〕飘然又去逐浮萍。

〔旦〕高僧说法无凭准。



〔合〕阁下昙花也不灵。

〔生又上科〕自家不是木西来。乃木府土地是也。奉菩萨庞灵照法旨。着我化形假作西来。回到莲花庵中。试取木夫人及二姬修行道念如何。谁想那夫人冰淸玉洁。义正辞严。眞是成道之器。不免回覆菩萨去也。〔下〕 

第四十四出
羣仙会勘

〔外扮颜眞卿末扮李长源小生扮李太白外金冠锦袍随将吏上〕丹心直与山河壮。赤手能扶社稷倾。曾饵神丹陶八八。天教尸解证仙卿。自家鲁公颜眞卿是也。秉节立朝。抗忠勋于国难。淸心好道。授神丹于异人。晚景以直道忤卢■〈木巳〉。为其所陷。遣使李希烈。矢志不屈。毕命贼庭。上帝优叙死事之忠。遂证神仙之位。丞相卢■〈木巳〉。怀奸罔上。蠹国害贤。以致德宗驾再蒙尘。祚几倾覆。奸险无极。罪恶贯盈。南天王采访使者亲考过恶。回奏天王。近勅下官同蓬莱仙卿李长源李太白会勘其罪。二位仙长来也。〔末上〕九仙骨就差堪快。一品衣披未足云。曾以抱怀蒙帝宠。却因枕股动天文。自家宰相邺侯李泌是也。天乐来迎。奈家人之捣蒜。相臣学道。烦天子之烧梨。暂衣紫而定国难。勋纪旗常。终脱屣以归衡山。名书丹籍。上帝命下官与颜鲁公同勘卢■〈木巳〉。不免去走一遭。〔小生上〕百篇草就人犹醉。八极神游去不还。帝命蓬莱署仙伯。欲留彩笔照人间。自家翰林供奉李白是也。凭陵才气。蒙贺老之吹嘘。潇洒丰神。遇子征之赏识。捧砚调羹。发丽藻于沈香亭北。骑鲸捉月。送英灵于采石江边。上帝命下官与颜鲁公同勘卢■〈木巳〉。不免去走一遭。〔相见科外〕二位仙卿作揖。〔末小生〕颜仙长拜揖。〔外〕长源一代异人。标神奇于童丱。两朝辅相。树勋烈于艰危。太白天才超迈。词藻冠于寰中。道韵萧疎。冲情寄于物表。并登仙籍。同住蓬莱。可敬可敬。〔末小生〕鲁公抗节晚景。洵靑萍百炼之刚。慕道髫年。授绛雪九还之术。宜跻上秩。愿拜下风。〔外〕二公过奬。愧不敢当。请问太白有近作见教一篇。〔小生〕下官近稍习静。以诗为戒。篇章寂寥。顷谒东华大帝君。适値大帝新宫成。命白赋一诗。应制口占。请为二公诵之。东华结眞炁。块北浮无央。玄精荡析木。靑旭丽抟桑。帝宫倚太霄。玲珑合旁唐。大材儗鹏运。崇构飒龙骧。峭蒨耸云栋。夭矫飞虹梁。未经丹垩手。忽闪金碧光。三山倏远近。五纬逼低昂。洪涛春自如。元气翕以张。神澹豁敞宇。矑瞬摇精芒。霞褰翡翠幄。日照珊瑚床。眞官纷来落。琱墄文履跄。琼管叫紫烟。瑶姬列翠房。别有小酉室。灵台秘检藏。洞章弢玉。版。琅书庋金厢。帝暇趺九凤。香华散广堂。斯堂灰不劫。沧海尘或扬。〔外〕大是妙什。非此诗不称此宫。〔末〕太白诗故飘洒。今更沈郁。当是道进耶。〔小生〕二公勿笑。〔外〕下官与二公奉上帝勅旨。会勘卢■〈木巳〉。不免带此囚过来。〔将吏〕禀三位大仙。卢■〈木巳〉带到。〔外〕卢■〈木巳〉。你立心不端。怀奸事主。我虑你始而食人。终当为人所食。外祸四海。内亦不保其九族。我每事奉劝。固也爱君。亦是爱你。尊公死难时。我亲舐其颈血。此是实情。你说我故造此语。我颜眞卿好男子。岂肯造此等大妄语。不相体亮。反行仇恨。陷我于死。我死何足惜哉。此不过一人私仇。只是你作相奸险。罪过多端。这是怎么说。〔净〕罪人性旣禀于奸回。后又迷于大利。悔之无及。〔末〕卢■〈木巳〉。你的罪过。擢发难数。只是那李怀光千里勤王。破贼靖难。却以私恨。力阻他不得朝见天子。遂致勋臣转为叛贼。国复多难。驾再蒙尘。只这一场公案。怎么了得。〔外〕南天王采访使者报你幽室密计。谋害文武官员大小三百余人。计虽不曾尽行。你心也太狠了。〔小生〕庄子云。兵莫惨于忍。镆铘为下。■〈木巳〉之此举。三百人虽不尽死。杀机已发。罪业遂成。〔末笑科〕这说得是。太白不独长于诗篇。且又精于律法。〔外〕你造谋时。说道天道难明。鬼神谁见。谁知天王使者此时正在旁看你。会勘已明。将罪人押赴大狱。具文回奏天曹。〔将吏诺下外〕二位仙卿在此。难得相会。我们三人各把自家心事略说几句如何。〔末小生〕如此甚好。 

【惜奴娇】〔外〕国步艰危。叹二十四郡望风皆靡。我怀忠义。肯惜一身螳臂相持。面折奸雄。老陷封疆。余生犹寄。〔合〕天意。幸曾饵异人丹。得证上淸仙史。

【前腔】〔末〕童时。志在幽栖。愿餐霞绝粒。阆风瑶水相遭际。王室翦焉中否。驱驰。灵武承祧。西蜀回銮。艰难谁倚。〔合〕遗世。看珪珇似浮云。便脱宰臣衣紫。

【蛤■〈虫麻〉序】〔小生〕新题宿酒淋漓。赋名花倾国。祸生妃子。叹朝辞供奉。暮投烟水。顦顇。仓皇走六飞。神京九庙移。〔合〕转凄迟。只得托酒淸狂。消取壮心块垒。

【前腔】〔外〕今日喜脱尘羁。共骖鸾跨鹤。御风骑炁。任灾期劫运。几番兴废。得意。缥缈碧霞衣。回翔赤玉墀。〔合〕莫凄其。请看东第侯王。转眼北邙蒿里。

【锦衣香】〔末〕绛阙隈。玄都裏。沧海湄。淸溪沚。火枣交梨。金桃玉李。〔小生〕羣仙来往疾如飞。纔朝阿母。又会安妃。〔合〕想长安世事政如碁。是非锋起。不到淸虚地。云阶月所。逍遥自领无边况味。

【浆水令】〔众〕奉天符勘明奸■〈木巳〉。共回朝奏申公事。瑶空日晚月痕微。箫声袅袅。旛影垂垂。诗如织。才何绮。明朝应制还嘉丽。龙墀下。龙墀下千官旧侣。鸾笺扫。鸾笺扫百幅新词。

【尾声】贤良并列仙班贵。香案前头侍起。不负精忠报主时。〔并下〕 

第四十五出
凶鬼自叹

〔鬼卒押净枷杻上净〕虎狼生性应难改。富贵迷人不自由。堕马前头还堕马。沈舟侧畔又沈舟。自家卢■〈木巳〉。生前尽着力量。无恶不为。今日受此苦楚。地狱之中。那一样刑罚不受过。也亏我受。也亏我受。我卢■〈木巳〉还是个好汉受得。〔鬼卒打一下〕不怕你不受。〔净〕我好汉受刑。不向你小人吿免。〔卒痛打科净哭乞哀科卒〕卢■〈木巳〉。方纔好汉受刑。怎么又做这个模样。〔净哭〕狱卒哥。我卢■〈木巳〉皮肉也是娘生父养的。怎么不痛苦。想着我做唐朝大丞相时节。皇帝在我手掌心裏翻身。文武百官在我嘴唇皮儿上过活。但眉峯儿蹙一蹙。直令千里流血。笔尖儿摇一摇。教他九族遭殃。喝水成冰。排山倒海。谁想有今日哩。这会儿狱中略得苏息。不免自叹一番。 

【耍孩儿】搥胸跌脚恓惶泪。到今日懊悔何追。追思当日秉权时。片言不合千条计。一计纔成九族危。晓夜裏无休息。直弄得个三光晦蚀。万乘流离。

若论我当时的荣华富贵呵。可也不轻。 

【五煞】宴华堂睡得迟。卧红妆门未启。千官伺候如流水。人人着眼看颜色。个个挨亲讨面皮。到今日成何济。只落得形骸枯瘦。骨肉离披。

我卢■〈木巳〉用尽机关。苦挣富贵。也无非为妻妾儿孙。到今日妻妾虽亡。儿孙尙在。他们还是承籍我。享用我。红烛儿点起。花筐鼓儿打起。直恁的欢乐。怎知我在地狱中受这般苦楚。佛也不替我念一声。便是春秋二祭。摆着几碗菜。斟着几锺酒。我这魂灵儿欲待要一救饥肠。争奈我罪业深重。一霎时都化了火焰。把我好烧得七零八落。顷刻成灰。奉劝世人。为那妻妾儿孙也全无用处。 

【四煞】闹攘攘为甚的。急煎煎子与妻。思量衣食能消几。我千般黑业皆因你。今日裏万苦黄泉你怎知。永劫沈阿鼻。祭都无益。哭也何为。

当初谋害颜眞卿等文武官员三百余人时。我在密室中说天道难明。鬼神谁见。不想这一会儿天王使者正在旁边觑着。听着。咳。人在世时。绝不知有此地狱。有此果报。及至到这地位了。又寄不得个信儿与世间人。好苦好苦。 

【三煞】只道是皇天瞑瞑的。又谁知神明密密窥。纤毫善恶难逃避。眞官考较能详细。狱卒行凶苦禁持。〔卒怒科〕卢■〈木巳〉。你造极恶。倒说我狱卒行凶。〔净〕纵有信也难稍寄。傥得个翻身挣脱。只恐怕依旧还迷。

阎罗天子说道。众生受了地狱极苦。日久之后。得个转身。临行拳拳嘱付。切切提撕。教此去要学好为人。谁想纔吃孟婆汤。又入迷魂阵。被十个月血水。浸得人一灵儿昏了。甫挣出去。依旧作恶。咳。可怜可怜。所以王莽之后。又有曹操。司马懿之后。又有桓温。李林甫之后。又有我卢■〈木巳〉。我卢■〈木巳〉做秀才时。也曾骂过李林甫来。不知怎的轮得到我。却又迷了。粪蛆噆粪。火蛾赴火。直是身不由己。只怕从此以后。骂我卢■〈木巳〉的不少。做我卢■〈木巳〉的还多。 

【二煞】地狱苦难自支。史书骂没了期。谁知依旧多卢■〈木巳〉。那颜眞卿二李为人正直善良。却做了大仙。逍遥快乐。昨日座上坐起。将我奚落禁持。吓得我一言无对。备为座上客。布为帐下虏。好气好气。原来为善终升济。到底行凶必受亏。追悔也今何及。只落得一身狼狈。两泪波澌。

【煞尾】世人还未明。如今我已知。若要世人似我能追悔。除非是一旦无常到这裏。

〔内叫科〕查狱判官老爷来了。〔卢与卒惊下〕 

第四十六出
讨贼立功

【菊花新】〔小外扮李晟丑扮姚令言净扮源休小外戎装领将士上〕逆奴犯阙播銮舆。凤子龙孙泣路衢。强寇满皇都。只把丹心报主。

故宫禾黍欲离离。政是忠臣毕命时。誓扫妖氛淸帝阙。营门洒泣对王师。下官神策河北行营节度使兼平章李晟是也。百战威名。久闻夷夏。一腔忠义。仰贯苍穹。兹者姚令言激众兴兵。鸱张京邑。朱泚乘机窃命。虎据长安。百官染污于贼庭。万乘流离于草莽。下官闻变投袂。泣血禡牙。兵出飞狐。声先秣马。孤军深入。二寇正强。下官用奇谋间贼营。以忠义激将士。众虽单弱。锐气不衰。故定兴王木淸泰之子木龙驹。将门英杰。年少知兵。下官特奏举为副帅。协同讨贼。择今日起兵收复长安。左右。待定兴侯到帅府通报。 

【前腔】〔小生上〕君恩世受誓捐躯。报国纵横见丈夫。一旅愿前驱。逆贼谁当旗鼓。

〔左右报到科〕定兴侯老爷到。〔相见科小外〕副元帅。将门出将。腰间久佩龙泉。官上加官。肘后定悬鹊印。副帅好当前队。老夫愿步后尘。〔小生〕元帅亲帅六师。运奇谋而制胜。小将愿当一队。擐甲胄而先登。张英风于虎牙。附功名于骥尾。〔小外〕将校过来。木将军领步骑先登。我统大军齐发。设伏张奇。四路俱进。云梯地窖。百道攻城。俱要死战立功。以一当百。先斩令言。后擒朱泚。扫淸宫禁。奉迎銮舆。退缩不进者斩。〔众诺起兵科〕 

【红绣鞋】〔小外〕雄兵十万长驱。长驱。先登列戟横殳。横殳。摧劲敌。捣孤虚。歼鬼蜮。翦妖狐。〔合〕宁士庶。靖皇都。

【前腔】〔小生〕前锋手执■〈牦，牙代未〉弧。■〈牦，牙代未〉弧。中军亲自援枹。援枹。山岳震。海涛呼。张义旅。奋天诛。

〔合前探子〕禀上二位老爷。姚令言督兵拒战。〔小外〕向前打话。 

【前腔】〔丑领兵上〕雄威席卷东都。东都。貔貅控带羌胡。羌胡。天子遁。百官逋。谁复敢。抗戎车。

〔合前小外〕姚令言这厮。身为节鎭。手统强兵。不思尽忠报国。却乃首倡逆谋。震惊至尊。暴犯陵寝。三军切齿。万姓寒心。众军努力向前。先斩逆贼。〔小生与丑战斩丑贼军败〕 

【缕缕金】〔众〕腾杀气。展雄图。前军歼贼将。覆车徒。乘胜擒元恶。功成一鼓。看都民垂泣汉宫仪。壶浆满岐路。

〔探子〕禀上二位老爷。朱泚遣源休督大兵前来拒战。 

【前腔】〔净领兵上〕扶帝业。创皇都。山河归指掌。尽诛锄。谁复张螳臂。敢当罴虎。管敎一战血模糊。横尸暴霜露。

〔小外〕源休这厮。官为少卿。职列淸要。享朝廷之大禄。受主上之弘恩。何故背国忘君。造谋佐逆。寝祖宗之神器。致主上于蒙尘。天兵问罪。汝逆贼难逃。大小三军。一齐乘胜。〔小外与净战斩净净兵齐哭投降科〕禀上元帅老爷。小人等皆是节鎭官兵。羽林卫士。被朱泚迫胁兴师。情愿投降。再见天日。〔小外〕你众人不知逆顺。本当重处。姑念胁从。许尔自新。众将士们。将斩军降。贼胆已破。谁为城守。就此整旅入城。生擒朱泚。〔探子上〕禀上老爷。逆贼朱泚带妻子出都城北门逃走了。〔小外〕副元帅可领铁骑三千。追擒朱泚。老夫入城。埽淸宫掖。奉迎圣驾还朝。〔小生诺下〕 

【缕缕金】〔众〕开北户。走狂奴。乘风追铁骑。尽芟除。号令须严肃。京城按堵。急扫淸宫禁奉銮舆。宫帏喜如故。

〔小外〕请掌书记于公异。〔于上〕上将兵如风雨。参军笔扫虹霓。不习长鎗大剑。有时用着毛锥。〔相见长揖科〕且喜逆贼已平。公可草露布一通。飞报天子。借尔雕龙之手。且须倚马之才。〔于诺小外〕分付将士。火速整众入城则个。〔众诺〕 

〔小外〕荡寇已展云旗。



〔于〕搦管先成露布。

〔小外〕报道钟簴不移。



〔众〕更言庙貌如故。 

第四十七出
木侯夜巡

【北正宫端正好】〔小生扮健儿上〕鼓声高。兵气壮。驱铁骑追捕逃亡。妖星夜陨营门帐。一派铜焦响。

下官奉元帅将令。领三千铁骑。追擒朱泚。泚贼屯营龙首山下。地形险阻。猝难攻打。今夜天气寒肃。霜月微明。扮做健儿。私向朱泚营垒观看地形。明日进兵攻围。一鼓擒之。行到此处。只见边风飒飒。野草茫茫。万灶偃旗。数声残角。好凄惨光景也。呀。远远望见一人在烟月微茫中行来了。不免闪身树林。看是何人至此。〔鬼上〕阴房鬼火靑。坏道哀湍写。野旷寂无人。独啸霜月下。小鬼乃临洮人氏。身充禁军。被叛贼朱泚駈胁从乱。与李节度对垒。战败被杀。前后二阵。死者三十万人。血溅黄沙。身膏白草。天靑月惨。鬼哭神号。向年安禄山之乱。吾父死于乱军。今我又丧身锋镝。君王无道。万姓当灾。数也命也。■〈穴上幻下〉■〈穴上幻下〉冥冥。一灵不昧。思乡念故。好生凄楚。趁此月夜。嗟叹一番。有何不可。 

【滚绣球】三灵降祸殃。万姓当灾障。健儿们都送在边疆上。天遣恶魔王。煽动刀鎗。东平难酿宫闱。太尉祸起萧墙。蹂践得神京板荡。两番儿卷旌旗血战沙场。无端壮士刀头丧。多少英雄剑下亡。说起悲伤。

【叨叨令】坏神器无道的莽君王。乱朝纲误国的权奸相。将祖宗的社稷轻摇宕。致使小么么侥幸图非望。兀的不恨煞人也么歌。兀的不苦煞人也么歌。害得俺裹创飮血皆沦丧。

【倘秀才】新鬼呵觅头颅哭夜霜。旧鬼呵傍阴厓啼宿莽。盼家乡何人酹酒浆。暴尸骸有谁为埋土壤。委实恓惶。

【滚绣球】陇西宿将强。河北军容壮。杀得那朱泚军投戈弃仗。百忙裏拥妃嫔奔走仓皇。旌旗晓色昏。欃枪夜无光。似龙虎追来飞将。明日裏军败身亡。只可怜宫闱粉黛捐荒野。文武衣冠委道旁。暮雨斜阳。

【白鹤子】俺只见漠漠寒烟迷紫塞。又只见猎猎阴风吼白杨。收不迭万众寃魂。磨不尽千秋灵爽。

【煞尾】山围古战场。月黑元戎帐。连营的空倚着龙首为屛障。木将军策一道流星铁鞭儿响。

〔下神□抱拥众上〕分付神吏。吾奉九幽大帝命。点收阵亡将士姓名。送入阴府。须逐一查点明白。登记簿籍。明日朱泚败死。还有许多阵亡将士。须另行点收。呀。此处那得有生人气。手下替我查来。〔小生仗剑喝科〕吾乃征剿逆贼副元帅木龙驹是也。何物小鬼。敢来查问。〔神吏众惊下小生〕呀。鬼神之事。原来不可不信。霜月之下。有鬼独叹。言语朗朗可听。神明拥众来此旷野。点查阵亡将士。被我仗剑一喝。卽时星散。鬼与神通。都说朱泚明日败亡。我也不必再看地形。明日进兵。擒泚必矣。 

野旷天高霜满空。



夜深鬼语月明中。

来朝一鼓擒逃虏。



麟阁标名第一功。 

第四十八出
东游仙都

【紫苏丸】〔生上〕三山半落靑天外。挟仙游乘风差快。月明人语在瑶台。眞是淸凉界。

〔小重山〕一緉芒鞋到处行。天风生两腋。上瑶京。玉童花下奏鸾笙。风物好。徙倚盼层城。凡骨炼难成。愿教餐绛雪。吸金茎。丹台石室早藏名。东华阙。谁遣鹤书迎。淸泰蒙二位师眞相挈。来游蓬莱山。玄卿师父教我且在洞府门外伺候。他与西方祖师先进去会列仙。良久不见出来。想是列仙留住祖师。求他讲了佛法。我伺候许久。腹中饥馁。你看绛桃文杏。仙果累累。淸泰是个谨愼人。虽忍饥不敢偷取一枚。远远望见一位仙女来也。〔仙女上〕仙班充下陈。灵境闲且适。时约女郞嬉。淸溪弄白石。此处焉得有这个俗人。三尸浊乱。腥秽触人。分明是一堆白骨。何由得到此淸都地界。守坛神将在那裏。何不令苍虎驱出。〔苍虎扑生科生〕我木淸泰来此。岂是孟浪。亦有因缘。西方祖师宾头卢。蓬莱仙伯山玄卿。挈我至此。〔仙女〕胡说。祖师是西方圣人。玄卿是淸都仙长。岂肯挈你这个秽物。二师现在淸冷台上。与众仙讲道。旣然挈你来。何故不令进入洞府。却逗遛此间。叫金瓜将士打落山去。〔金瓜将士欲打科外末同上科外〕休打休打。金瓜将士。你不认得此人。此人是唐朝定兴王木淸泰。勇冠千古。力敌万夫。你怎么出得他手。他只为至心求道。不露雄风。你休错了。〔仙女神将并下末〕西来候久腹馁。待我取绛桃一枚与你。〔末取桃与生噉科生〕绛桃入口。腹中不饥。神气更爽。〔外〕贫道有西方黑枣。食之可以永辟饥肠。兼知过去未来事。一向不曾与你一枚。今以相赠。〔取黑枣与生噉科生〕黑枣入口。心地更淸。果知过去未来事。原来弟子前身是西方散圣焦镜圆。数十年来一场梦也。多谢二师济度。〔末〕师父与西来旣到此间。游览一遍如何。〔外〕如此却好。〔生〕师父。你看万山黛色。靑削芙蓉。一水澄泓。碧涵明镜。金堂玉室。尽嵌峯峦。玲珑耀日。翠榭红亭。半出晴昊。缥缈飞霞。奇花瑶草。夹道丛生。苍兕班麟。当门偃卧。紫府中起。白波外抱。远睇神州。茫茫黑点。仰看星汉。澹澹微痕。仙都之境。胜妙如此。祖师。西方比此处如何。〔外笑〕我那西方境还好些。〔生〕弟子此时也省得些了。 

【甘州歌】〔外〕茫茫银海。走洪波一带。远抱丹台。金堂玉室。缭绕頳霞苍霭。月痕斜控琼帘卷。水色虚含绣户开。〔合〕行迷处。路转回。中峯忽起更崔嵬。长松下。古洞隈。为怜疎影立徘徊。

【前腔】〔生〕峯峦碧水洄。似新磨明镜。倒窥靑黛。绛桃花外。灵禽几个飞来。东华何事鸾骖候。南岳相邀鹤使催。〔合〕靑童送。桐柏陪。灵妃仙帔紫烟裁。鹅笙奏。龙■〈遂〉谐。人间弦管不须哀。

【前腔】〔末〕淸都曾住来。叹红尘一别。俄惊千载。喜君重到。琱窗无恙瑶阶。新开觉路今纔识。旧长灵根不用栽。〔合〕餐桃实。飮露杯。三偷方朔谢仙材。金棺葬。玉柙埋。怜他白骨尽寒灰。

【前腔】〔众〕波声吼似雷。想几番成败。桑田沧海。朱颜委谢。早镜中素发毰毸。百年阳九难逃算。一粒神丹可脱胎。凌歊地。绝点埃。淸虚东土说蓬莱。超生死。免劫灾。恒沙西去有莲台。

【尾声】俗情消。凡容改。仙人相挈采眞回。只怕城郭人民安在哉。

〔外〕海山旧日是君家。



〔生〕一别淸都几岁华。

〔末〕仙籍长生眞可学。



〔合〕楼前近已种昙花。 

第四十九出
凯旋见母

〔小生戎装将士随上〕虎体熊腰将相孙。金貂家世受君恩。乱军尽入含元殿。天子宵奔苑北门。身督六军倡锐气。心知九庙鉴忠魂。天淸宫阙回銮日。父老人人掩泪痕。木龙驹腰有靑萍。家传黄石。身当国难。志立功名。兹者姚令言倡乱。朱泚乘危。遂据长安。篡移鼎祚。节度使李晟谓下官人豪将种。年少知兵。上疏特荐。朝廷用其言。遂拜下官前部先锋。将兵讨贼。再战再捷。遂破长安。泚贼走死。圣驾回京。李节度表上功次。优序下官。想必有爵赏。今日回军。已到家了。不免到庵中相见母亲则个。〔旦贴小旦上旦〕夫壻寻眞去不还。有儿仗剑赴行间。〔贴小旦〕王师径出蜚狐口。战士齐屯倒马关。〔旦〕何处流云随竹杖。每因明月想刀环。〔贴小旦〕风尘不到禅栖处。门掩琉璃尽日闲。〔卒叩门报贴〕太夫人。小侯回来了。〔小生进见科旦〕孩儿回来了。前者有人来庵中报你平服靖乱。克复神京。麟阁之勋。踵美汝父。可喜可喜。〔小生〕孩儿蒙李公推毂。擐甲先登。令言丧元。朱泚传首。圣驾遄复。宫禁肃淸。李公表上功次。优序孩儿。想朝廷必有爵赏。只是父亲离家十载。音信杳无。教孩儿日夜思念。〔旦〕孩儿。你且宽怀。慢慢打听便了。 

【黄莺儿】〔旦〕慷慨擐戎衣。奋孤忠国步危。幸然一战成功易。尘淸鼓鼙。銮回帝畿。百官依旧朝丹陛。凯旋归。喧传里巷。不负将门儿。

【前腔】〔小生〕洒泪赴戎机。念宫闱赋黍离。枕戈蓐食无回计。临风禡旗。盟天誓师。匡扶社稷除腥秽。转含悲。欲持报父。何处访庭帏。

【前腔】〔贴小旦〕门户有光辉。羡云霄接武时。虎符金印应堪系。辕门夺旗。名山采芝。丹台云阁名相似。想天涯。辽东跨鹤。何日到令威。

〔旦〕此日勒旗常。



何时访云壑。

也应此父子。



同画麒麟阁。 

第五十出
西游净土

〔外末生同上外〕踪迹遍天涯。临了归极乐。猢狲入布袋。老鼠进牛角。贫僧同二子游西方。看看来到。上游天堂。下观地府。东泛蓬莱。西归净土。并是我与玄卿以神通摄化。弹指便到。玄卿西来。你两人游过净土。不由人不舍玄关入佛门也。你看西方光景呵。 

【六犯宫词】〔梁州序〕岧峣画阁。玲珑绣户。何限金沙铺路。交光涉入。罘罳帝网明珠。〔桂枝香〕祗树千行直。莲花九品舒。〔甘州歌〕疎枝亚。碧蘂敷。庄严眞不数天都。〔傍妆台〕堪羡八功德水涵金镜。又有七宝池波湛玉壶。〔皁罗袍〕巍巍窣堵。神飙自扶。香台处处红云护。〔黄莺儿〕嵌珊瑚。砗磲玛瑙。光射月轮孤。

看风景大约如此。我再说西方三圣与你听者。 

【前腔】〔梁州序〕琼林花遶。香渠流注。三圣常居净土。金身丈六。无非本性毗卢。〔桂枝香〕螺髻垂璎珞。云衣映绮疏。〔甘州歌〕霞幢覆。宝座趺。灵光随处现眞如。〔傍妆台〕你听潮音钟磬声能发。佛号频伽鸟自呼。〔皁罗袍〕金鎞妙义。琅函梵书。玄津宝筏人皆度。〔黄莺儿〕地淸虚。三灾五浊。全不到精庐。

东方亦有妙喜国阿閦毗佛何故劝学人只生西方。待我再说一遍。 

【玉山颓】修行径路。论娑婆烦嚣满衢。羡西方明镜离尘。怕东土靑莲染污。圣师高座。指前途化城宝所。一往无回步。莫踌蹰。恒沙西去乐何如。

禅与净土。虽分两途。其实修禅须兼净土。待我将修西方法门。再讲一遍。 

【前腔】禅兼净土。两修持应无错途。论生时非佛非凡。究眞诠卽心卽土。资粮傥具。一弹指花开立悟。万劫消诸苦。莫趦趄。幡幢天乐只须臾。

〔末生〕蒙大师指教西方极乐。多谢。但不知何以修持。便得往生。〔外〕往生径路。只在一心。旣要守如来之戒。亦须知观想之方。以十六观为用工。以三观为妙法。十六观者。想西方乐景。共有一十六种。三观者空假中。运入十六观。圆融心景。妙达性空。使心机纯熟。常来往于西方诸佛如来入众生之心想。必定往生。永无退转矣。〔末生拜谢〕多谢大师指教。〔末〕弟子从此亦当舍离仙道。回向西方。〔外〕善哉善哉。尘世凡夫。未免恶业。宿障旣重。往生尙难。仙子德行淸虚。道心灵悟。往生净土。如菜作虀。往只刹那。生必上品。可喜可喜。 

〔外〕我赞西方眞乐土。



〔末〕无有恶业无众苦。

〔生〕花开见佛悟无生。



〔合〕不退菩萨为伴侣。 

第五十一出
义仆遇主

【十二时】〔小外扮木韬皓髯拄杖上〕豪杰天生就。为求道把情分爱割。一撇家乡。烟波云岫。远觅拚衰朽。盼边州。两脚龙钟难走。

丈夫胸怀难捉摸。木落山空水痕涸。风吹日晒箬笠穿。雪冻霜寒草鞋着。豪华鼎沸王侯家。一朝弃之如朽索。不知何日能骖鸾。赢得门前可罗雀。自家定兴王木老爷府中一个老苍头木韬是也。跟随老爷出征。亲斩首级。积有功劳。蒙老爷抬举。官至羽林将军。年已七十。吿老在家。自从俺老爷云游访道。夫人公子朝夕在家忧念。杳无下落。公子曾出门寻访。走遍四海。历尽苦辛。不曾得一面。我老奴受恩主大恩。原是帐下敢死之士。今虽年老。那怕路途艰苦。也索寻访一回。纵不得相遇。也尽我一点报主之情。前日禀过夫人公子。出门行了半月。来到此处。是楡关地方。你看塞云边草。一望荒凉。那裏觅老爷踪迹。呀。远远望见三个佛道来了。或者天可怜念。就是我老爷也不见得。不免闪在草林之中。待他来近。〔外末生上外〕九地攒眉入。三天掉臂行。洪炉百炼过。宝剑铸将成。西来。昙花会近。梅信须通。我已托灵照菩萨将你我游踪尽报你家知道。如今你家老苍头远来寻访。不妨见他一面。〔生〕师父。不见为是。〔外〕不妨相见。〔三人行小外撞出抱住生痛哭科小外〕自从老爷出门。杳无信息。家中夫人公子无日不忧念。老爷何自苦如此。〔生〕木韬。你年纪老大。何苦远来。〔小外〕老奴婢受老爷抚养之恩。老爷辛苦长途。老奴何忍在家安坐。但得一面。死亦甘心。老爷离家十年矣。如今卽便同老奴回去一看。以慰夫人公子悬望。〔生〕我未回。你先去罢。〔小外〕老爷铁石心肠。此番若再不回家。老奴立死在路旁。决不先回。二位师父。你多方掇赚我家老爷出门。果有道术。相随十年。也应度得他身生羽翼了。害得一家伶俜。于心何忍。如今也该劝我家老爷一回。〔外末笑科小外〕夫人伤感老爷长别。也筑了一室。名莲花庵。礼佛修行。郭贾二姬也不肯出嫁。同夫人只在庵中。 

【二郞神】离家久。叹夫人将空房独守。公子蒙朝廷袭封为定兴侯。赐老爷道号圆照大师。公子伤老爷不回。上本固辞官爵。圣旨再三慰谕。不准辞。公子辞官把丹阙叩。朝廷下温旨强敎拜将封侯。朱泚叛逆。西平王李老爷举荐公子文武全才。同去讨贼立功。喜平大乱。勋名与老爷一般。一举成功平巨寇。却等闲取着金印如斗。只为父云游。对官僚时时双泪交流。

老爷别后。不知踪迹何处。衣食何来。老奴想起好苦。〔哭科〕 

【前腔】还忧。你身衣口食穷途那有。想只是托钵生涯权搭救。你少甚金宝和那百味珍羞。何自苦冻雨凄风枉生受。又不见西方活佛佑。恨悠悠。这两个平空掇赚何繇。

料夫人终岁在庵中。也只是出于无奈。 

【转林莺】他经年只将佛事究。家中万样俱丢。天涯盼断无回首。也只得借经典解离愁。老爷。也只亏这二位小娘子呵。他何尝窥牖。庵堂只管焚香操帚。伴淸幽。和夫人晨夕。一样学熏修。

〔小外跪扯生衣哭〕老爷回去。 

【前腔】芒鞋飘泊十载游。行踪走遍神州。傥神仙已炼丹砂就。好归问人民城郭何事尙淹留。若是未得偶。算来此事怕荒唐悠谬。蚤回头。田园未芜。你尽可度春秋。

〔生〕木韬。你老人家何苦如此。〔小外〕老爷何苦如此。 

【啄木鹂】老奴苦一时经僝僽。想当初沙场历战鬬。小可的生死须臾。博换得秉笏垂旒。如今早做了山林叟。看破衣百衲多埃垢。若知道这般的行藏。夫人凄楚几时休。

〔生〕老儿不必多言。快回去。〔小外〕老爷。 

【前腔】寻难见见怎休。忍便与大恩人相分手。假饶是执性的不归。老奴愿死荒丘。怎生敎我空回首。你这两个僧道呵。把老爷为甚明相诱。为甚暗相钩。敎人骂诟。宿世有何雠。

老爷。家中也好修行。 

【金衣公子】大宅与高楼。好修行住上头。何须浪荡向天涯走。如夫人在庵中修行。何等不淸幽。百八在手。弥陀在口。晨昏功课惟经呪。劝双修。在家居士。骨肉免离忧。

〔生〕木韬。多多拜上夫人公子。这圣师分付我回来日子近了。你快回去。〔外〕你到家时。你家夫人也有信了。快回去。〔小外〕如此却好。求老爷数字回去。〔生〕旣回。不必作字。〔小外〕如此没奈何。小人只得吿回。〔拜辞科〕 

【前腔】迢迢边塞游。满黄云白草秋。偶然道路能相遘。肝肠似抽。悲啼不收。幸蒙许约归期候。莫迟留。一家颙望。心折大刀头。

〔小外〕相逢顷刻又分离。



〔生〕为报昙花会有期。

〔末外〕世上情缘难得断。



〔众〕一番离合数行啼。 

第五十二出
菩萨降凡

【似娘儿】〔旦贴小旦上旦〕一梦见神灵。梦中言历历分明。也应心与如来证。待熏香沐体。侵晨入靖。翘勤拱候云軿。

好怪好怪。郭贾二姬。你道我为何五鼔起来香汤沐浴。昨夜三更时分。梦见本宅土地来对我说。三年前到我庵中说法的。不是尼僧。乃襄阳庞公之女灵照菩萨。化身云水尼僧。那回来的也不是我家老爷。乃就是宅中土地。奉灵照的命。扮作老爷模样。来试你我的道心。他说灵照菩萨。今日午时要降临我庵中。与我相见。教他梦中报我。须急沐浴焚香。拱候幢幡宝盖。此事稀奇。须索准备。郭贾二姬。你们也速去香汤沐浴一番。我入静室焚香拂几也。〔贴小旦诺下旦入室焚香拂几科〕 

【桂枝香】台悬莲镜。香焚宝鼎。经摊棐几尘消。花插军持水净。我心欢又惊。我心欢又惊。梦与神明相应。说有佛临凡境。办虔诚。可是西归近。亲劳幢盖迎。

【前腔】〔贴小旦上〕家尊严命。蓦然修省。玉肌澡豆重添。衣裓熏香又整。信夫人念淸。信夫人念淸。眞个水澄珠映。了了分明梦境。谢神灵。报道如来降。相将入化城。

〔贴小旦惊科〕夫人。好怪事。靖室西角。忽起一道白光。闪闪烁烁。必有缘故了。〔旦〕你们觉得么。西北角又有异香闻来。〔小旦〕隐隐一派仙乐来近也。〔玉女从室西下科〕西方灵照菩萨降临。快迎接。〔灵照上〕 

【神仗儿】纔离宝所。纔离宝所。来游东土。奉西方敎主。超度阎浮善女。缥缈慈云。廉纤法雨。亲灌顶。洒醍醐。亲灌顶。洒醍醐。

〔旦贴小旦望西跽迎接科灵照菩萨侍金童玉女幢盖从室西下相见科照〕德棻与二女子请起相见。〔旦贴小旦起就上安座菩萨就座礼佛科旦〕弟子色身垢秽。根器下凡。何幸蒙大士降临。五体投地。不胜悲仰。〔贴〕善哉善哉。你早弃繁华。栖心淸净。外缘不扰。内境常宁。眞灵根法器。你还记得三年前云水尼僧么。我也。〔旦〕弟子凡人肉眼。不识菩萨。死罪死罪。〔照〕你宿有道缘。今生行好。莲台注籍。净土必生。二子亦得同生。品稍中下耳。我故来摩顶。汝可皈心。起来。侍立说话。〔旦谢起侍立介贴小旦〕二人贱品。不敢起。〔照〕一同起来。〔贴小旦谢起侍立照〕德棻。你良人云游几载。可有音信么。〔旦悲泪科〕弟子良人云游十载。杳绝无音。存亡不审。〔照〕可惜你这一泪。迟你十年净土。汝良人踪迹。我悉见悉闻。往年西郊外来点化的沙门。是西天宾头卢祖师。道士是蓬莱仙子山玄卿。你良人辞家出门。便遇此二师。备尝艰辛。历试皆过。二师挈之上游天堂。下游地府。东泛蓬莱。西观佛国。诸境旣历。道念弥坚。此时已证道果。将返太原。与你相见。他年同往乐邦。你须预办西资。努力精进。阎浮众生。得妇人身者。最为不幸。大抵宿染欲根。牵缠恩爱。体多不净。更易妒嗔。以故女人成佛者少。你听我教道你们一番。  

【粉蝶儿】玉貌蛾眉。最苦是玉貌蛾眉。沾惹了宿生来那粉香油腻。爱穿着绣带罗衣。髻盘龙。钗舞凤。安排得脸红眉翠。乔妆些俊俏丰姿。要人说那娘行娇媚。

【泣颜回】诸事不须题。只在菱花镜裏。新妆时样便待要描写他的邢姬太美。尹夫人便双眼低垂泪。爱单衫花映靑郊。弄轻纨月满秋闺。

【上小楼】准备着淸矑巧倩使人痴。听得说人隘若耶溪。又道是阳城意惑。下蔡魂迷。昭阳飞燕后。绣岭太眞妃。只这个袅亭亭。只这个袅亭亭俊庞儿中了君王意。冷淸淸六宫六宫都闭。直恁妒心多。直恁妒心多。全不管人顦顇。又谁知光景不多时。

【泣颜回】芙蓉为面柳为眉。早红轮滚滚。靑镜丝丝。暗消风韵减香肌。鹤发鸡皮。几人老丑。又有那彩云易散琉璃脆。被人骂香粉骷髅。端的是朱颜易委。

【黄龙滚犯】苦恹恹皁帕蒙头。苦恹恹皁帕蒙头。惨凄凄红罗覆体。野茫茫黄土烟沈。野茫茫黄土烟沈。冷萧萧白杨风起。那时节谁念当初是美姿。你可不信问路傍儿。狐兔走苏小坟穿。狐兔走苏小坟穿。鼷鼠穴眞娘墓毁。

【扑灯蛾犯】总不如洗干红粉妆离香闺。脚踏淸凉地。修夜课佛火映琉璃。诵晨经磬钟儿声细。礼如来玉毫光裏。照禅心皓月临淸池。擗藕丝。刳情破爱。方显得莲花此日出污泥。

【小楼犯】消灾障木槵子。洒净水杨柳枝。只一味身坐团瓢。只一味身坐团瓢。心想西方。口念阿弥。再休题人在房栊。再休题人在房栊。裙染胭脂。香熏罗绮。这些时纔有个往生的消息。

【叠字儿】妙妙西方景美。细细金沙铺地。层层的七宝栏。密密的双行树。闪闪巍巍。楼台儿空际。隐隐见绣盖华旗。隐隐见绣盖华旗。袅袅听仙乐参差。晃晃庄严花冠璎珞。明明现如来大士拥伽黎。

【尾声】爱河欲海深无底。一换容颜知是谁。我返西方专待你。

〔下旦贴小旦望西拜送科旦〕好也。大士良言。千万年做女人的宝训。我和你两人朝夕书绅。今日旣得见佛。又得了老爷消息。可喜可喜。你们快去报与我孩儿知道者。 

〔旦〕丹霞缥缈见金幢。



〔贴小旦〕去后犹留满室香。

〔旦〕口吐醍醐来灌顶。



〔合〕争敎心地不淸凉。 

第五十三出
西来悟道

〔生〕祖师办獠牙。跳下狮子座。嚼得舌头酸。虚空嚼不破。〔外暗上将生肩后打一掌〕这回嚼破虚空了。〔生大惊笑呵呵〕阿也。是了是了。呸。原来只是这等。夜来却被风吹去。只在芦花浅水边。原来只是这等。师父。你为何哄我走这许多路。〔外〕你走过的路在那裏。〔生又笑〕多谢师父了。〔外〕你十年来那一日不说多谢师父。只不曾有个了字。〔生又笑末上〕夜眠淸早起。更有不眠人。你两个在这裏弄快刀子的手段。怎么出的我。〔外〕知道你两个是猢狲跳出圈儿。你只争先跳出一步。〔三人大家笑科丑小丑上丑〕游戏失神通。如今转老实。〔小丑〕消丸丸不消。却是消丸日。〔二人见外科与二师相见科〕师父稽首。〔丑〕向日蒙师父点化。游戏神通走了。〔小丑〕向日蒙师父点化。莫说铁丸。蜡丸儿也消不得了。〔外〕好好。霜降水涸。木落归根。〔丑小丑〕我两弟子求师父改个名字。〔外〕游戏神改名三昧道人。绰消丸改名广长道人。你两个来得好。木西来道成。数应归故乡相会昙花。就差你两人到他家去报信。〔二人诺领法旨并下生〕弟子也要师父改个名字。〔外〕自无始以来。那个是你的名字。人有个眞。名都是假。赤洒洒原是本来。圆陀陀岂有名字。今生做木淸泰。就认做淸泰是我。淸泰以前。不知经了多少淸泰。定兴而后。还存多少定兴。只是一个淸泰。经历了千百亿个淸泰。千百亿个定兴。只是一个定兴。可怜改头换面。前后各不相知。及至相知。原来只是一个。当其不了。千百亿无有穷时。及至了时。一个也不可得。臂如舟在大海。不知经了多少风浪。及至到岸。风浪一时都息。又如人在长途。不知经了多少邮传。及至到家。邮传一个也无。我当初曾问木公淸泰以前是谁。公答应不知。旣只是你。何故不知。旣云不知。何只是你。知者名悟。不知者名迷。谁令公迷。只是迷其所悟。谁令公悟。只是悟却所迷。此处应须寻究。究去不知。知者现在。〔末笑〕老和尙葛藤了也。〔外笑〕问说。假饶透脱时。八十一卷华严只是一句。假饶不透脱时。单提半偈缠不了的葛藤。贫僧要从葛藤裏打筋斗出来哩。〔生〕只许州官放火。不许百姓点灯。〔外〕他也莫点灯。我也莫放火。谁想林檎花。结个频婆果。 

【泣颜回】〔生〕拍手笑嘻嘻。却原来只恁般的。珠藏衣裏。怎敎咱踏遍天涯。都无甚奇。把虚空嚼破全没味。又何须向外驰。求得将来只自家的。

【前腔】〔外〕休将黄叶止他啼。眞金到手暴富穷儿。波消为水。这纔是烦恼菩提。红轮乍推。照千山六合开昏翳。忽然间打破疑团。这番来永脱轮回。

【前腔】〔末〕蓬莱回首隔云泥。抛他世宝换得摩尼。无生无灭。又何论寿与天齐。将蔬作虀。转关儿唾手眞容易。再休提鸾鹤东行。且同他龙象西归。

【古轮台】〔众〕雾消时。瑶天如洗映玻璃。宝王刹现毫端裏。山河大地。湛定水心珠。世界法身无际。石洞曹溪。德山临济。这棒喝一笔不须提。悟时闻喜。把文殊狮子轻挥。风柯月树。黄花翠竹。靑山绿水。种种露禅机。宾头不语。度金针再难拈起。

【前腔】虚脾。刬却天界泥犂。还抺摋佛国仙都。纔明眞谛。屡劫沈迷。今日显风光本地。从此撒手悬崖。一丝不系。饶他业火三灾土为灰。灵明不毁。受风霜彻骨寒威。铁鞋踏破。罗浮一夜。梅香扑鼻。再拜谢明师。觉路金绳指。大千日月遍浮黎。

【余文】寻消息。走路岐。比得来工夫不费。此是眞歇门中了手时。

〔生〕禀吿大师。弟子赴昙花之会。还当如何行径。弟子意欲仍只扮做凡夫。弢光混俗。免骇世人。〔外〕弟子。不然。你弃了王爵。云游访道。那个不知。那个不笑。今日成道。须当宝珞香衣。金幢绣盖。明白与世人做个榜样。劝化凡情。及早回首。岂可暗地朦胧。转生疑谤。〔生〕谨依大师严命。还求二位尊师一同弟子到寒家。照临凡界。劝化世人。〔外末〕我二人原要同行。灵照菩萨业已奉如来法勅。降临你家。我二人礼应在彼迎候。〔生〕如此甚好。弟子幸遇圣师。一门同证。只儿子尙缠婚宦。不得超升。如之奈何。〔外〕你今日岂尙不知。令郞根器不凡。将来亦必入道。今日且立功报主。先尽人伦耳。〔生〕多谢大师指教。〔下〕 

第五十四出
还乡报信

【少年游】〔旦上〕风来云去。鸟啼花落。妙旨印禅心。〔小生小贴〕沈水香淸。博山烟袅。〔贴小旦〕慧日照檀林。

〔旦〕孩儿媳妇。倩香凌波。昨日菩萨降临。说老爷消息甚的。今日看阁下昙花。烂熳盛开。老爷成道无疑了。只不知何年得一相见。〔小旦笑〕还是夫人高见。谁想年前回来的却不是眞老爷。彼时夫人若留了他。怎么好。〔旦〕婢子胡说。〔三昧广长上〕悉达证如来。耶须生忉利。借问罗■〈日侯〉罗。昙花开也未。〔相见科〕禀上夫人公子。圆照大师已成大道。奉菩萨法旨。归看昙花。先差贫道二人报知。须整备香花法座。迎接幡幢。明日辰时。大师到也。〔并下旦〕原来如此。可喜可喜。灵照菩萨之灵不虚矣。孩儿快收拾前堂。摆香案伺候。〔小生〕理会得。〔小外上〕踏破铁鞋无觅处。得来全不费工夫。老奴回来了。行到楡关。偶然得遇老爷。修行无恙。报说目下就回来了。〔旦〕生受你。这裏也有信也。〔小外〕元来如此。可喜可喜。 

【急板令】念良人长怀道心。弃妻子从师远寻。凄凉到今。凄凉到今。一逐浮踪。十载无音。忽报仙姿。再返云林。〔合〕明日裏幢盖来临。开法界。听潮音。

【前腔】〔小生〕访庭帏山长水深。无觅处他乡泪淋。天怜苦忱。天怜苦忱。鹤使云中。远送归音。已顶霞冠。永脱朝簪。〔合前〕 

【前腔】〔小贴〕叹高堂栖迟远岑。盼晨昏怜予藳砧。啼痕满襟。啼痕满襟。书报华阳。剑返津镡。无恙家门。松竹阴森。〔合前〕 

【前腔】〔贴小旦〕闭妆台尘蒙素琴。守空房香销冷侵。白头罢吟。白头罢吟。灵骨初成。道行堪钦。已际为漕。谁度金针。〔合前〕 

【前腔】〔小外〕拚残躯迢迢远寻。幸边关相逢痛心。牵衣捉襟。牵衣捉襟。亲嘱归来。指日园林。不道家中。已有佳音。

〔合前旦〕分付一家人都要香汤沐浴。迎候西方圣人。〔众〕谨依严命。 

〔旦〕十载云游世念轻。



〔小生〕蹔归只恐又西行。

〔小贴〕也知法眷非凡眷。



〔贴小旦〕不说离情说道情。 

第五十五出
法眷聚会

【满江红】〔生绯袍皁冠幢盖上〕觉路界金绳。仙乐引珠幢宝珞。喜水痕霜降。天根木落。〔外末金烂袈裟上〕佛印换他金印贵。云台岂似香台乐。〔合〕叹英雄大梦几千场。今方觉。

〔生〕选佛场中及第还。时人莫问铁鞋穿。〔外末〕此归不比辽阳鹤。〔生〕屈指离家只十年。二位大师。已到寒家门首。家人想必出来迎候。〔旦小生小贴贴小旦并衣冠上〕 

【遶地游】〔同唱〕经函香阁。绣户开金钥。扫华堂尽褰琼箔。座设沈檀。香焚鸡藿。候西方金仙大觉。

〔相见科旦〕弟子拜见二位大师。良人累劫修持。稍培种智。英雄面目。未悟本来。蒙大师不恡宝筏。使良人遂度玄津。浩劫可灰。佛恩难报。〔拜谢科小生〕弟子拜见二位大师。家尊偶来梦境。幸遇大德指迷。西返旧乡。实赖明师指路。五体投地。阖室知恩。〔小贴贴小旦拜见科旦与生同拜见旦〕相公单身逆旅。千重芒屩云山。妾亦独守禅房。十载琉璃夜火。辞家而出门。常想牵衣之别。道成而还里。何啻昼锦之荣。可贺可贺。〔生〕夫人道心玉莹。将来必证眞空。阃德冰淸。且亦有功名教。难得难得。〔小生小贴拜见科〕大人云游远去。久缺甘旨之欢。证道归来。止享伊蒲之供。抱愧无地。不孝通天。〔生〕儿子寻亲靖难。忠孝两全。媳妇理家奉姑。妇道不缺。可喜可喜。〔贴小旦拜见科〕老爷远游良苦。夫人亦厉志熏修。庵主朝夕翘勤。二妾亦幸供洒扫。一门证道。万古希闻。〔生〕本勅汝图伉俪于靑年。乃亦能收身心于净业。良亦可嘉。〔左右上报〕禀老爷夫人。西平王李爷赍圣旨到。〔小生〕快排香案迎接。〔西平宣诏科外〕木淸泰曾为朝廷大臣。今虽成道出世。不可失人臣之礼。〔众跪介外末下西平宣〕奉天承运皇帝诏曰。鸠摩辞国。大阐玄宗。庞蕴修眞。阖门同证。朕钦挹其人久矣。兹尔故太师定兴王木淸泰。百战勤王。策奇勋于靖乱。一朝回首。销壮气于枯禅。辞荣学道。玄风大播八埏。见性明心。证品已高四果。眞寰中希有。物外高标。其妻卫氏。雅志双修。旣不愧庞家之妇。块形孤处。又不忝侃母之贤。女范可师。道果应证。二妾郭氏贾氏。矢志靡嫁。已不忝于良人。持戒无亏。亦增光于法席。淸泰子定兴侯龙驹。万里寻亲。恭勤子职。孤军讨贼。克绍父勋。其妻房氏。理家戢众。门户肃雍。相夫奉姑。妇道无缺。淸净咸皈三宝。贤孝萃于一门。朕甚嘉之。木公淸泰可赐号妙湛至德圆照大师如故。卫氏赐号妙湛至德圆照夫人。郭氏贾氏赐紫绡道衣各一袭。龙驹讨平朱泚。克复神京。树兹懋勋。式光先烈。可进爵袭封定兴王太师中书令。其妻房氏。封定兴王夫人。圆照师仍着有司以礼送入大内。朕将一叩其玄宗。助我弘化。师幸惠临道驾。以副朕拳拳钦挹至意。谢恩。〔众谢恩西平与众相见毕辞回灵照幡幢上〕西方弥陀如来有旨。敕弟子宾头卢。新度弟子木淸泰忠勇树勋。精坚求道。解衣救难。六度始于檀波。历境遭魔。百折不迷本性。行解相应。福慧双圆。卫氏闭户焚修。妇仪旣已淸肃。斋心持戒。佛事又自庄严。郭氏贾氏靖室同栖。心地能离尘垢。戒行无玷。灵根渐长道芽。山玄卿夙隶仙籍。玄风久超。近入禅宗。慧心顿朗。并佛门之上足。大道之津梁。各证道果。永脱轮回。其益务弘慈度人。精进宝所。宾头卢遍历诸趣。拯拔颇多。许超上果。顿入圆信。敕西天护法善神。香花幢盖。迎归净土。卫氏以良人之故。一动悲心。爱河未断。着住疑城十年。方许西归故敕。〔众叩头科〕南无阿弥陀佛。〔灵照与众相见外〕我们同到昙花阁前一看。〔外〕原来手插昙花。无根茂盛。奇花灿烂。不减西方。可喜可喜。〔生〕弟子博地凡夫。沈迷宦海。若非二师点化。菩萨钳锤。焉能证悟。万劫知恩。〔旦〕弟子闺中愚质。索居无闻。幸蒙灵照大师指导。得有今日。〔众同拜谢三师科〕 

【山花子】〔生〕当初撒手辞卿相。长途饱历冰霜。感吾师西陈乐邦。悟还本地风光。〔合〕喜归来昙花正芳。满堂贤圣扬宝幢。盈空天乐和异香。永断轮回。劫外徜徉。

【前腔】〔外〕勋名磊落云台上。回头瞥悟无常。试羣魔精金炼刚。一朝遂现灵光。〔合前〕 

【前腔】〔灵照〕莲花一室依方丈。六时礼佛焚香。说多罗初开讲堂。西归早办资粮。〔合前〕 

【前腔】〔末〕神丹久饵蓬莱长。东华忽转西方。悟无生长依觉王。何如不死仙乡。〔合前〕 

【前腔】〔旦〕良人远别成凄怆。翻然遂扫云房。谢龎师把琅函阐扬。一悲十载他乡。〔合前〕 

【前腔】〔贴小旦〕生身粉黛多魔障。相倚阿母禅床。对蒲团莲花漏长。明灯幸借余光。〔合前〕 

【前腔】〔小生小贴〕一门并去游华藏。羞予紫诰金章。奈蹉跎红尘路旁。何当一指津梁。〔合前〕 

【大和佛】〔众〕丹凤衔书下建章。龙象有辉光。宣扬玄化。天语赞西方。九品发莲香。依稀绣阁交珠网。又见玉毫金口佛语布洋洋。开普度慈门甘露空中降。并许着香花幢盖。长侍如来宝座旁。

〔小外上〕木韬禀知祖师老爷。乡里父老男女。闻老爷得道。同祖师归会昙花。叹羡感悟。俱各回头。持斋奉戒。求见佛爷。〔外〕分付众人。回家努力精进。相见有日。〔小外分付科内应科〕 

【锦衣香】〔众〕照下方。尼珠朗。驾苇航。超风浪。法雨均沾。玄风遐畅。醍醐一洒尽淸凉。雪山肥腻香满期场。感明师导引。产金沙莲花十丈。演树林同水鸟佛音嘹喨。十万由旬刹那来往。

〔小外〕禀知祖师老爷。法音广布。大众一时回头。渔猎户折了钓竿。碎了网罟。屠沽户撇了屠刀。坏了酒器。种种迷人。俱各省悟。持斋奉戒。求见佛爷。〔外〕分付众人。回家努力精进。相见有日。〔小外分付科内应科〕 

【浆水令】〔众唱〕吹大螺法音流广。击大鼓六合飘扬。阎浮从此悟无常。呼吸之间地府天堂。断迷习。消尘障。弥陁本性原无恙。看三圣。看三圣金容瑞相。亲接引。亲接引径往西方。

【尾声】往西方。只片饷。永脱死生流浪。万古英雄作话扬。

〔众〕对境逢场日几回。



灵根便向此中栽。

兔毫不弄闲风月。



龙藏曾参大辨才。

艳曲如今翻法曲。



歌台回首是香台。

从来游戏成三昧。



舌底莲花瓣瓣开。 

昙花记终 
