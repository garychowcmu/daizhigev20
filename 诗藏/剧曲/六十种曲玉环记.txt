《六十种曲 玉环记》

（明）杨柔胜 着

（明）毛晋 辑


玉环记

（明）杨柔胜 着 

绣刻演剧十本

第四套

绣襦（亚仙）
靑衫（兴奴）
红梨（素秋）
焚香（桂英）
霞笺（丽容）
西楼（素徽）
投梭（缥风）
玉环（玉箫）
金雀（彩凤）
赠书（轻烟） 

绣刻玉环记定本 

●玉环记目录 

第一出
副末开场 

第二出
约友赴选 

第三出
延赏庆寿 

第四出
考试诸儒 

第五出
玉箫叹怀 

第六出
韦皋嫖院 

第七出
赏妻训女 

第八出
赶逐韦皋 

第九出
韦皋思忆 

第十出
皋谒延赏 

第十一出
玉箫寄眞 

第十二出
延赏赘皋 

第十三出
玉箫女亡 

第十四出
韦皋延宾 

第十五出
富童谮非 

第十六出
范张别皋 

第十七出
韦皋别妻 

第十八出
克孝剽掠 

第十九出
韦遇克孝 

第二十出
朱泚侵唐 

第二十一出
李晟招贤 

第二十二出
祝香保父 

第二十三出
韦皋领兵 

第二十四出
提领央媒 

第二十五出
韦皋得眞 

第二十六出
逼女更夫 

第二十七出
韦皋荣行 

第二十八出
童儿暗毒 

第二十九出
韦皋代任 

第三十出
途遇韦皋 

第三十一出
韦回见张 

第三十二出
皋逢箫玉 

第三十三出
克孝檄泚 

第三十四出
继娶团圆 

第一出
副末开场

【满庭庆宣和】〔末上〕京兆韦皋。才兼文武。不第秋场。双亡父母。买笑遇平康。拜谒张公延赏。夫人相留作东床。因好艺结交克孝。祸起萧墙。家童谮怨生上下。夫妇各殊方。投奔令公李晟。用协力擒贼云光。加封诰西川节度。合破镜重会鸳鸯。因赴宴偶逢玉箫。两世效鸾凰。

富童儿偷寒送暖。



张延赏恃贵轻贤。

韦凤翔百年风月。



玉箫女两世姻缘。 

第二出
约友赴选

【珍珠帘】〔生上〕明星有烂。翱翔举犹淹旅。敬愼咸遵礼。怀宝肯迷邦。値此密云不雨。夙兴兼夜寐。待养就侵云翰羽。庙器岂凡庸。肯为蹉跎自弃。

落落襟怀度量宽。淸时未遇铗空弹。秋声到枕琴书润。剑气冲霄星斗寒。气吐虹霓迷宇宙。泪和烟月满江山。伤心两眼英雄泪。倚偏西风十二阑。小生姓韦。名皋。字凤翔。京兆远安县人氏。公公受五经博士。父母随任之京。先父存日。有同窗两个朋友。李晟张延赏。与我父亲十分契合。今此二人俱任大权。小生几欲拜谒。自思学疎才浅。恐起达官之慢。历游湖海。问友寻师。到处虽有讲辨。无出皋之所见。暗合经书。小生怀经天纬地之才。受此黄虀淡饭之苦。孙吴兵法。用舍行藏。孔孟经书。疑解惑辨。正是志不同钓月严陵。肯让登坛韩信。小生近日寄居洛阳。相约几位朋友。上京赴试。道犹未了。二位朋友早到。 

【窣地锦裆】〔净末上〕槐黄秋早马蹄忙。举子相期入试场。才呑八斗气轩昂。一跃龙门姓字香。

〔末〕黄甲高标第一名。却不是姓字香。〔净〕甚么东西把我打这一下。〔末〕大蒲鞭责罚人。这不是只打得一下。〔净〕这一下好似天上打将来。〔末〕一声霹雳从天响。却不是天上打将来。〔净〕你不说响字。万事全休。你若说响字。计个诨耍。〔末〕如何说。〔净〕我要个地下响。〔末〕三月氤氲水裏雷。这不是地下响。〔净〕我要个东边响。〔末〕八仙过海奏云璈。这不是东边响。〔净〕我要个西边响。〔末〕瑶池宴乐会羣仙。这不是西边响。〔净〕我要个南边响。〔末〕观音出海水龙吟。这不是南边响。〔净〕我要个北边响。〔末〕朔漠胡笳月下吹。这不是北边响。〔净〕我要个口裏响。〔末〕窗前时听读书声。这不是口裏响。〔净〕我要个手裏响。〔末〕夫子登坛谩抚琴。这不是手裏响。〔净〕我要个肚裏响。〔末〕诨不过三。那裏有许多响。〔净〕你道没有肚裏响。〔末〕是没有。〔净〕我在一家吃了些淡酒。我口嘲四句。〔末〕愿闻。〔净〕污耳。〔末〕不敢。〔净〕降得诗魔与酒魔。终朝吃得醉颜酡。昨日邻家酒酸淡。今朝肚裏似筛锣。〔末〕前面有一位朋友。近前相见。〔见介生〕问友寻师讲理明。〔末〕琢磨成器待宸京。〔净〕十年窗下工夫到。〔合〕黄榜高标第一名。列位请了。 

【甘州歌】〔生〕秋风太早。正槐黄于路。桂子香飘关河迢递。乐游原上靑霄。秦楼夜月只似初。楚馆秋容不奈娇。惊物候。愁路遥。邻砧不住为谁敲。〔合〕同献策。来圣朝。不知谁夺殿前袍。

【前腔】〔末〕丹枫几树飘。见一行征鴈。嘹呖云霄。岐亭雨霁。一望旅怀多少。寒枝拣尽鸦未栖。古渡将开潮正高。秋思爽。寒夜杳。谁家茅店寄今宵。〔合前〕 

【前腔】〔净〕羊肠路径遥。叹披星带月。霜凛风号。残霞落日。秋思转添萦恼。疎林倒影嬴马倦。宿鸟投林行客焦。风渐急。月正高。照人离别恨无聊。〔合前〕 

【尾声】转溪桥。临山岛。解衣沽酒共论文。同向名园夺锦袍。

马迟心急路途穷。



身似浮萍类转蓬。

只有都门楼上月。



照人离恨各西东。 

第三出
延赏庆寿

〔末上〕红入桃花嫩。靑归柳色新。年年初度日。齐祝寿长生。自家乃张节度府中院子是也。今日乃老爷寿旦。整理筵席。与夫人小姐祝寿。只得在此伺候。若说俺老爷。威鎭三边。名扬四海。正王佐才。眞宰相器。旌旗竖而烟尘远遁。铁马嘶而草寇潜奔。正是德化西川无与并。心存北阙有谁同。道尤未了。老爷早到。 

【菊花新】〔外上〕秉节传旌承圣宠。心存一点丹衷。民熙物阜岁时丰。三边烽火息。四海受恩隆。

定国安邦美丈夫。心存正道气呑胡。谟谋国事如家事。运用阴符合虎符。风雨顺。盗奸除。文修武偃乐无虞。尽将兵器为农器。灯火千村犬吠无。下官西州节度使张延赏是也。奉命来守西蜀。且喜刑淸政简。盗息民安。赖吾皇之洪福。非老拙之才能。家眷百口。至亲三人。夫人苗氏。秉希夷之藻鉴。小女琼英。遵德耀之遗风。止因无子。他日招壻。以续后昆。今日乃吾初度。已曾分付院子安排筵席。完备未曾。院子那裏。〔末〕有。〔外〕分付你安排筵席。完备未曾。〔末〕完备多时。〔外〕与我请夫人小姐来。〔末〕夫人小姐有请。〔旦〕母亲有请。〔旦丑同夫人上介〕 

【临江仙】〔老旦〕流莺睍睆雨晴初。新笋成竿。乳燕将雏。〔旦丑〕年年初度切新蒲。红瘦绿肥。无限欢娱。

〔相见介外〕君恩似海浩无边。但把丹心托上天。〔老旦〕自叹无儿承世业。喜今爱女正芳年。〔旦〕逢寿日。启华筵。人生富贵是前缘。〔丑〕不如飮尽杯中酒。一滴何曾到九泉。〔外〕夫人。孩儿及筓。未谐伉俪。以此罣心。〔旦〕愿爹爹母亲寿年千岁。孩儿永侍亲帏。侍奉甘旨。不须多虑。〔外〕夫人。桌子上放着甚么东西。〔老旦〕老相公寿旦。妾身绣得一株松在此祝寿。但愿相公松柏同年。〔外〕多谢夫人。〔旦〕孩儿绣得几根竹。愿爹爹淸节坚刚。〔外〕好好。孩儿。生受了。〔丑〕老爷寿旦。小玉绣得一枝梅在此间。愿老爷为国调羹。〔外〕夫人。亏那小玉。好好。〔丑〕老爷。这两个也不为好。还有两件好的。〔外〕那两件好的。〔丑〕一只鹤一个龟在此。〔外〕龟鹤怎么说。〔丑〕愿老爷千年珠顶鹤。万岁老乌龟。〔外〕万岁绿毛龟。将酒过来。 

【山花子】〔旦〕凌空挺翠苍苍秀。长生屹立岩岫。岁寒姿风霜傲久。永乔荣愿同亲寿。〔合〕大夫封秦王御手。年年此日同寿酒。苍虬白鹤常厮守。松柏同荣。岁寒不朽。

【前腔】〔老旦〕虚心劲节淸名旧。平安日报无忧。九嶷山班班尙留。湘灵悲戞鸣玉球。〔合〕翦狼班伶伦妙手。年年此日同寿酒。龙孙凤侣常厮守。淸节坚刚。岁寒不朽。

【前腔】〔丑〕西湖疎影黄昏后。暗香浮动淸幽。展丹心调羹大手。鼎鼐臣尽来祝贺。〔合〕翦琼花天孙妙手。年年此日同寿酒。罗浮姑射常厮守。为国调羹。岁寒不朽。

【前腔】〔外〕葵心一点倾阳九。微躯此外何求。愿皇图千秋万秋。永绵绵海屋添筹。〔合〕绝狼烟干戈永休。年年此日同寿酒。松梅翠竹三益友。名节坚刚。岁寒不朽。

【红绣鞋】〔众〕苍松郁郁淸幽。淸幽。翠柏修竹忘忧。忘忧。梅花酒。泛金瓯。祝亲寿。比山丘。祝亲寿。比山丘。

【前腔】繁弦急管风流。风流。安邦定国良谋。良谋。烽火息。稻禾收。民乐业。尽优游。民乐业。尽优游。

【尾声】淸风明月樽前酒。治国齐家旷世谋。但愿年年同劝酬。

昼锦堂前庆有余。



不欢不乐待何如。

僊龟瑞鹤年年现。



共祝长生届寿眉。 

第四出
考试诸儒

【梨花儿】〔丑扮试官末从上〕风流试官宽肚皮。渴时吸尽三江水。多少鱼龙藏在裏。到晚来肚裏相争戏。

〔末〕老爷为何只吃水。〔丑〕做得淸只吃水。〔末〕怎么吃得这许多。〔丑〕宰相肚裏好撑船。〔末〕难得三江水都吃在肚子裏罢。〔丑〕不是三江水。怎养得这许多鱼龙。〔末〕好一位文墨老爷。〔丑〕不信看我脸上都是墨。〔末〕这是翰林秀气。〔丑〕会答应上司。〔末〕不敢。左右。我今年试官。不比往年。必须与我搜检得明白。方可放他入试。〔末〕理会得。赴试的秀才走动。 

【称人心】〔生上〕文修武偃。满腹珠玑投献。

〔生末相见介通报进见礼仪如常丑〕秀才那裏人氏。姓甚名谁。〔生〕姓韦。名皋。京兆远安县人氏。〔丑〕手中甚么书。〔生〕孙吴兵法。〔丑〕太平时节。要他何用。〔生〕居安虑危。为儒不可不知。〔丑〕将上来看。〔末接递介丑〕秀才你们起来。〔生起介丑看书介〕我看这兵书。就如月暗观天。那分东西南北。只是不用他便了。秀才过来。这兵书你可知否。〔生〕略知其意。〔丑〕旣知道。我且问你这几个阵势。且如深林中藏兵。他那裏是熟路初到。又不知去向。怎生取胜。〔生〕兵书云。征山多用斧。水战多用船。行兵望生门。下营看黄道。立寨开道路。图贼攻死门。平战阵图有八。〔丑〕那八。〔生〕有对敌奇正。将军兵道百里者疲。减半者努力坚守。疾兵大劳。缓兵大骄。谟谋合纵。近交远攻。智合天时。而将还用智信严勇仁为本。务在变通。不在执一。〔丑〕你晓得用兵以智信严勇仁为本。如何取胜。〔生〕此但为将之本。取胜还有别法。〔丑〕且住。征山多用斧。用斧砍得木尽。不知贼人去了多少田地。吾闻古人云。百战百胜。不如不战。又道是加兵者不祥之兆。当初尧舜之时。不知看甚兵书。而得平治天下。〔生〕今有尧舜之君。而无尧舜之民。故有此法。〔丑〕那时还没有。〔生〕还是未有。〔丑〕却原是这厮胡说。要见强辨释非。左右的。与我丫将出去。〔生〕但得五湖明月在。不愁无处下金钩。 

天下英雄似水流。



人人争欲占鳌头。

一时空用文章试。



落第还乡满面羞。 

第五出
玉箫叹怀

【虞美人】〔贴上〕舞裙歌扇。到惹得人轻贱。花羞月妬煞风流。却做一天离恨帐中愁。

暮迎朝送何时了。往事伤多少。小楼昨夜又西风。怨雨愁云锦帐中。雕鞍玉勒今何在。只卢朱颜改变。春儿问我几多愁。却是一江春水向东流。贱妾乃平康坊妓女玉箫是也。舞榭歌台。做成门面。调脂弄粉。扮作生涯。恨生于此。不免倚门妆笑。以悲为乐。和光同尘。日虽如此。夜则焚香吿天。愿早早从良。不知甚时塡满琉璃井。那个收留烟月碑。贱妾身伴无人。止有一个春儿。颇知人事。不免叫他出来。闲话片时。却不是好。春儿在那裏。 

【前腔】〔丑上〕迎新送旧。枉添得腰肢瘦。银筝常抱过街头。人人争笑道笑道我风流。

姐姐万福。〔贴〕春儿。你出来了。春儿。明月春常在。碧桃花渐稀。何时遇萧史。同跨彩鸾飞。〔丑〕姐姐。春儿生得奇哉。模样眼绊嘴歪。除却金刚帽子。脱却石人草鞋。三年接得个孤老。昨宵会合。今日分开。〔贴〕春儿。怎么这等情怀。〔丑〕姐姐。怪那子弟不得。看了我这般嘴脸。怎么打动他的情怀。〔贴〕春儿。我与你虽说聪明伶俐。端的识重知轻。不幸为人迷恋于此。暮迎朝送。何时是了。〔丑〕姐姐差了。我与你得一日。过一日。早上张风流。晚间李浪子。吃的是好酒好肉。穿的是好衣好服。夜夜不脱新郞。房中伴着情人共宿。有何不可。这般言语。你心上待要如何。〔贴〕春儿。我心上只要从良。〔丑笑介〕姐姐。那从良的有什么好处。人家有三家公。六使头。大的要汤。小的要水。那天杀的子弟。要取你时节。说得一团花锦。及取过门。又被大老婆吃醋捻酸。不记得隔壁王二姐从良去。被大老婆屎也都打出来了。〔贴〕春儿。休得闲说。听我说与你知道。 

【傍妆台】卷帘吁。倚门献笑落便宜。我羞把银筝拨。懒把玉箫吹。怕的是敲檀板。怕的是歌金缕。调脂弄粉。将人眼迷。荆榛枳棘。文鸾怎栖。几时得齐眉举案做了好人妻。

【前腔】〔丑〕好心痴。我与你是门户中呵。谁似你衣丰食足口头肥。我与你带的是金共宝。穿的是绣绒衣。伴的是风流客。到晚向牙床睡。传杯弄盏。知音品题。星前月下。靑鸾共骑。好一似谪天仙子下瑶池。

【前腔】〔贴〕心中展转自思维。我有如花容貌雪为肌。怪脂粉污颜。嫌蜂蝶惹闲非。花香蕊嫩风流赏。月落秋残玩客稀。调弦弄管。持觞举杯。吟风咏月。朝东暮西。怎能勾眞诚君子献明珠。

【前腔】〔丑〕你忠言不听见偏迷。却不道人生那有百年期。但朝欢暮乐随时过。管甚么夜去明来无了时。绿珠碧玉。芳名已非。三贞九烈。题他怎的。自古道人世难逢开口笑。好花须插满头归。

〔贴〕春儿。分付你。今后但有志诚端重的子弟。着他进来。有那等不识轻重的来。回却他罢。 

玉貌欺花赛月。



遭逢命蹇时乖。

若得尘嚣脱去。



犹如枯木花开。 

第六出
韦皋嫖院

【菊花新】〔生上〕十年牕下苦埋头。玉石难分满面羞。泾渭一同流。空咄咄气冲牛斗。

蛟龙岂是池中物。未遇风云升不得。书生敛手自成呆。问道风云几时来。 

【渔家傲】儒冠岂误身。不遇皆缘命。论贤才版筑耕莘。从古有人危困。只恨父母亡离乡井。举目无亲惟只影。几时得身上明廷。尽输忠无人提掇生灵。

〔净上〕艺在鸿门且荡游。满身赢得破儒裘。弟兄个个皆夸我。年去年来分子头。自家不是别人。包知水是也。我一生诗书懒读。专一打哄出些分子。吃些无钱酒。捱过岁月。念学生。入儒林。赖读书。怕作文。写的字。上大人。读的书。千字文。遮门户。靠头巾。轮岁考。央别人。若吃酒。占席尊。包分子。颇曾闻。近日手中乏钱。口内欠酒。幸得有个京兆朋友韦凤翔。只为秋场不第。闷闷在寓。此人乃是个风月好人。我这两日无酒吃。不免哄他到院子裏耍一耍。图个醉饱。多少是好。转湾抹角。这裏就是他寓所。不免咳嗽他一声。〔生〕是谁。〔净〕是学生。〔生〕原来是包先生。请裏面坐。〔净〕先生请。〔生〕学生小寓。先生请。〔净〕韦先生拜揖。〔生〕包先生拜揖。〔净〕韦兄一向少会。为何在此自言自语。叹嗟甚么。〔生〕小生为因秋场不第。在此嗟叹。〔净〕我只道为着什么。韦兄。功名之事。乃前生分定。愁他怎么。只怕不得秀才。但入黉门。定然大小有一个官做。你若不信。只听我说。也不要读书。吃些斋。延些寿。活得八九十岁。朝廷不许你衣锦食禄。寿官也有一个。〔生〕又来取笑。〔净〕虽然如此说。还自要主张。〔生〕为此心下不乐。〔净〕韦兄。我和你俱是异乡人。又没个亲戚在面前。倘然为功名二字。愁闷成病。千金之躯。何人伏事。不免到院子裏或勾阑裏去乐一乐。消遣情怀。却不是好。〔生〕花酒之市。乃君子不由。〔净〕呀。韦兄差矣。自古道诗酒且图今日乐。功名休问几时成。那些妓者。动不动吹弹歌舞。唱的唱。奉的奉。亦可消愁解闷。学生当陪。〔生〕旣如此。烦老兄带挈同去。〔净〕当得待陪。老兄。又一件。那妓者每能欺弱怕强。可将儒衣换了小衣却又好。他见穿儒衣的不似嫖客。吃他看乔了。〔生〕是。谨领谨领。又一件。在那裏来相会先生。〔净〕韦兄。期在演乐厅相会。〔生〕领命。〔下净〕这是一个老实人。则被我哄得他心花缭乱。情热如火。此行正中吾之计。且落他几文钱。吃他几杯酒。多少是好。又一件。须要寻一个惬意的粉头奉承他纔好。此间平康巷虽有几家。必是口手相应者纔可。这裏有个海二姐。他是鎭河人。那海二姐能有本事。来的孤老。一夜弄到天明。不肯放过。中庸尙且说振河海而不泄。我虽然如此说。那韦兄被他缠倒了。乃我之过。不好。这个乃是刘二姐家。他是临淸搬来的。能会吟诗作赋。陶渊明尙且说他临淸流而赋诗。我这秀才怎么对得他过。只是罢了。此间是萧妈妈家。我旧相交的。不免作成他。萧妈妈在家么。〔丑内应介〕是那一个。〔净〕是你心上人。〔丑〕我心上人多。不知是那一个。〔净〕是你二十年死生交的。 

【梨花儿】〔丑上〕嬴奸卖俏妆扮娇。迷魂阵裏连珠炮。一个来时一个倒。嗏。陶朱公下网圈得他醮。

〔相见介净〕妈妈。多时不见。〔丑〕包官人。一向一向。贼。你这多时在那裏去了。想杀我。想杀我。〔净〕言之不尽。只为功名。在京走一遭。〔丑〕敢是高中了。〔净〕我到京占龟问卜。都说守旧。这等只是照旧。〔丑〕敢是不中。〔净〕然也。〔丑〕你一向也想着我么。〔净〕我若不想你。天厌之。天厌之。前者为想你。茶叶一日吃了二斤。〔丑〕怎么想我吃茶叶。〔净〕想着你恶心起来。吃些茶叶解吐。〔丑〕遭瘟的。我想你是端的是想。〔净〕怎么是想。〔丑〕我想你一顿吃了六七碗饭。纔知你是个鸱儿狗骨头。〔净〕方纔进到平康巷。不知总甲为何要动你一个呈子。〔丑〕我又不曾冲撞他。为何要呈我。〔净〕他也直说你脚大。侵占他的地方。〔丑〕狗骨头。你纔知老娘的脚色。〔净〕休要闲说。我且问你。箫儿成了人么。〔丑〕我女儿成人两年了。〔净〕好好。长长短短。知道了万万千千。〔丑〕休要取笑。〔净〕也罢。叫他出来见我。〔丑〕包官人。你好轻人。我女儿丽春园逼邪气莺莺花赛压众芳。美娇娇活艳艳的观世音菩萨。等闲不便出来。你说不得一个请字。你到说叫他出来。〔净〕肏你娘的怪。我在江湖上见了多少。似你女儿的。车载斗量。好似你那女儿的。看了千千万万。你在我面前卖嘴。〔丑〕包官人。你休胡说。那曾见你使钱。我家女儿。赛过巫山仙女。欺压月裏嫦娥。子弟见了。魂不附体。常人见了。晓夜不眠。官员见了。错断公事。秀才见了。咬折牙签。财主到此一见。舍了山田水田。客商见了。留下茶船米船。庄家人见了。卖了南园北园。和尙见了。便把袈裟当典。〔净〕罢罢。和尙也相交他。〔丑〕怎么不相交。〔净〕他是个光棍。〔丑〕他是个佛主。道士见了。懒去朝玄。〔净〕道士一发不好接他了。〔丑〕道士怎么不好。〔净〕他是醮鬼。〔丑〕你一发不知。那道士正是个妙人。前日郑元和在此耍了四五个月。整整造化了七八十年。〔净〕堪笑菜瓜■〈行外亢内〉院。到说我每不见。那曾厅上迎宾。专一打诨酒店。手似统臂黑猿。面如活鬼出现。搽着一脸粉。好似灰甁。拿着一管箫。好似鬼判。背着一面琵琶。就似金刚直殿。本是烧火的粉头。到说我们不见。若还奉酒三杯。急急还家许愿。〔丑〕为何奉酒三杯。你到还家许愿。〔净〕靑天白日。被你迷了。怎么不要去许愿。〔丑〕那贼狗骨头。气死我也。天那。〔打净介净〕不要打。〔丑〕牵情卖俏。到此莫非作成我家。〔净〕正是正是。我特送一个孤老与你箫姐。〔丑〕端的是什么样人。〔净〕是个秀才。为因功名不遂。我请他到此作耍。此人最好风月的。只要奉承得好。钱财再不计较。〔丑〕这等作成作成。〔净〕待我去请他来。呀。怎么还不见来。〔生上〕相逢不飮空归去。洞口桃花也笑人。包先生。人人说你干空头。果然有些。我学生在此候久了。〔净〕抛撇抛撇。学生久已不到平康巷内。遇着几个旧表子。〔生〕先生尊翠太多。〔净〕便是。适纔两家。把我衣服都扯破了。〔生〕先生就进去飮几杯。免被他扯破衣服。〔净〕韦兄。不要错会了意。是他扯我出来。不是他扯我进去。〔生〕先生也不见着人。〔净〕我特为先生来寻。无一个可意的尊翠奉承。〔生〕如今可曾寻否。〔净〕有了。请裏面相见。〔生〕多谢。〔相见介丑转介生〕包兄。你眠在花街。卧在柳巷。这妓者就说是好的。〔净〕先生不要性急。这是我的对头。他有一个好女儿在裏面。〔生〕罢了。看这嘴脸。也不见好处。〔净〕他那女儿是杂种别种生的。比他改样。〔生〕也罢。待他出来一见。好便在此间。如不遂意。别往。〔生丑相见介生〕上姓。〔丑〕姓萧。〔生〕有几位大姐。〔丑〕只有一个小女。待我叫他出来。女儿。有客在此。 

【风马儿】〔贴上〕帘外娘催不住声。倚阑无力梦初醒。强妆待月迎风态。那得尤云殢雨情。

〔丑〕我儿。有客在此。〔贴〕是那一个。〔丑〕就是前者与我相交的包舅舅在此。〔贴〕包舅舅万福。〔净〕箫姐姐。一向一向。〔贴〕我娘常想你。缘何再不来望我娘一遭。〔净〕我只为功名。在京去了。〔贴〕敢是坐监。〔净〕正是。我当时与你娘相交。你那时只有六七寸长。〔贴〕敢是六七岁。〔净〕这半边是我做的。〔贴〕休要取笑。〔净〕今日特来作成你。〔贴〕作成我甚么。〔净〕作成你一个使钱可意的孤老。〔贴〕甚么可意。〔净〕姓韦。肯使钱。号做韦一撮。他用银子。也不用等子。只一撮。你若奉承他快活。他就和你多撮一撮。〔贴〕呸。休要取笑。请来相见。〔净〕韦兄。大姐出来了。〔贴〕相公万福。〔生〕大姐久慕。话不虚传。〔净〕韦兄有七步之才。立着赞他几句。〔生〕小生就有了。〔净〕你两个面也不曾会就有了。〔生〕休要取笑。看他月眉星眼人间少。花貌春容天下奇。瑶圃巫山仙会集。谪来尘世了私期。〔丑〕谢佳作了。〔净〕此乃状元之才。不可废了。可买一个轴子来写起。挂在率宾堂中。〔丑〕我家没有个率宾堂。〔净〕率宾归王。〔丑〕专要讨便宜。老鸱儿看茶来吃。〔末上〕两脚走奔波。老鸱笑呵呵。不知来何姓。到称新姐夫。包舅舅在此。一向一向。〔净〕你在此几年了。〔末〕在此十年了。〔净〕成精了。身上怎么还不出绿毛。〔末〕怎的出绿毛。〔净〕绿毛乌龟。〔末〕舅舅作成。〔贴〕相公尙姓。〔生〕在下姓韦。〔净〕韦相公乃黉门杰士。〔贴〕韦相公旣是黉门杰士。敢问治何经。〔生〕小生颇通五经。〔丑〕包相公。我女儿小捱不得。〔净〕你怎么说。〔丑〕韦相公要动到五更。〔净〕通五经书。〔贴〕不问五经大义。敢问孔子之道如何说。〔生〕夫子之道忠恕而已矣。〔贴〕孟子之道。将何竖立。〔生〕孟子之道。养浩然之气。在孔子只说仁。孟子便说出许多来。〔贴〕那许多。〔生〕配义与道。皆开发人之善心。非矜己夸能。〔贴〕班门弄斧。娘。这是上等饱学之士。不要慢他。可敬可敬。〔生〕包兄。他是个妓家。能如此。可羡可羡。〔净〕韦兄。他是个女流之辈。到来盘问你许多故事。你何不掇他一掇。〔生〕答他一答。〔净〕正是正是。〔生〕大姐。本司生长。在外生长。〔贴〕本司生长。〔生〕旣是本司生长。敢问大姐记得多少杂剧院本。〔贴〕妾亦广博。文武杂剧也晓得五六十本。〔生〕请大姐明数一数。〔贴〕不中听。〔生〕久慕。〔净〕不要别样弹唱。只是淸唱罢。〔贴〕污耳了。 

【后庭花】我记得东墙人月圆。〔生〕包兄。东墙人月圆的故事。知道么。〔净〕我前日记得。今日忘了。〔生〕此乃是八月十五。董秀英约马君卿的故事。〔净〕正是董秀英的故事。方纔想得起来了。〔贴〕我记得湘陵西子篇。〔生〕包兄。这个故事你晓得么。〔净〕敢是董秀英的故事。〔生〕先生好快记。又是董秀英。是别的了。〔净〕是甚么。〔生〕是湘陵鼓瑟诗。〔净〕我正要说出来。又被你说去了。〔贴〕我记得出塞昭君怨。〔生〕明妃故事。〔净〕是明妃。〔贴〕我记得诚心令女贤。〔生〕烈女传。〔贴〕我记得窦娥寃。〔净〕雪洲方表窦娥寃。〔生〕这个纔是。〔净〕我那一个故事不晓得。〔生〕又来说嘴了。〔贴〕我记得金山金山题怨。〔净〕我晓得这个是松江过去的那金山。〔生〕不是。不是。苏小卿的故事。你知道么。〔贴〕哑观音参哑禅。李夫人哭杜鹃。别虞姬拆锦鸳。杜韦娘舍翠钿。呀。有个没兴的荆娘。荆娘愁怨。柳靑娘。仗锦笺。莫愁吟。苏蕙编。回文诗。带意传。薛涛耻。红袖脸。断肠吟。鸿鸟编。断肠吟。鸿鸟编。

〔生〕好好。包兄。此间大姐。委实妙哉。〔贴〕休笑休笑。〔净〕难道就去。〔生〕我学生作一小东。〔净〕学生作东纔是。只是不曾带得银子。〔生〕学生有。只是不多。刚刚一两五钱。先奉整酒。〔净〕我在他家走了多年。不曾出这许多银子。他纔到。就出这许多。引惯了他。待我留下一块。妈妈。韦相公说。劳动了大姐一回。难说就去。奉过一两银子。在此间整酒。宿钱都在内。你只管奉承他。后来就肯使大钱。〔丑〕也不见得使大钱。我儿。待我去卖他一卖。韦相公。老身自家整酒。不劳见赐。一两银子多了。〔生〕小生一时不曾多带得些来。先奉过一两五钱整酒。〔净〕罢了。一缸好酒弄酸了。〔丑〕我说有些跷蹊。包官人你来。方纔韦相公说。一两五钱俱是整酒的。想宿钱还要另送。你怎么只与我一两。〔净〕是一两五钱。〔丑〕只得一两。〔净〕敢是大姐拿了。〔丑〕我家大姐是这样人。〔净〕敢是后生拿了。〔末〕干我甚事。拿的就是亡八。〔净〕到是假的。你又不拿。他又不拿。说来说去。到是我拿了。待我袖儿裏看一看。还好。落在袖儿裏。落在外面也没有了。〔丑〕怎么刚刚落在袖儿裏。敢是走了炉。〔净〕你不晓得。自古道死金活银。银子包儿是破的。走了这一块出来。〔丑〕全亏你这张嘴。〔净〕我若没有这张嘴。饿死了。〔丑〕将酒过来。〔生〕我这酒先递妈妈。〔丑〕不劳。〔生送酒介丑〕多承厚爱了。 

【驻云飞】〔生〕举止从容。压尽勾栏。压尽勾栏占上风。行动香风送。频使人钦重。嗏。玉玷污泥中。岂比凡容。一曲淸商。满座皆惊动。何似今生有幸逢。肯似襄王一梦中。

【前腔】〔贴〕酒捧金锺。贤士从来。贤士从来不易逢。名誉如山重。才德眞梁栋。嗏。鹦鹉被樊笼。怀恨胸中。便欲脱去尘嚣。永效鸾和凤。韦相公。你相交须要放长情些。只恐花无酒色红。请看文君哀赋中。

【前腔】〔丑〕帐冷芙蓉。琴瑟慵调。琴瑟慵调妆镜朦。老去成何用。那个来和哄。嗏。一枕雨云空。有谁与共。送旧迎新。往事如春梦。冷落巫山十二峯。欹枕愁听邻寺钟。

【前腔】〔净〕诈哑佯聋。这个就是一两五钱银子东道。你要取钱财。要取钱财莫恨穷。子弟每忻承奉。聊放些儿空。嗏。你做这老鸨的。惯会使牢笼。将人调弄。劝你休使榔头。打得十分重。那是一人传两。两人传十。不上你的门来呵。眉锁春山脸褪红。门掩梨花怨晓风。

酒阑时月挂银钩。



喜知音鱼水相逢。

说不尽山盟海誓。



愿双双永效绸缪。 

第七出
赏妻训女

【七娘子】〔旦上〕一身生长簪缨裔。幸天然娇媚。暮读诗书。晨行孝义。岂碌碌与寻常比。

念琼英玉骨冰肌。兰姿蕙质。夙叨深闺之爱。虚躭倾国之名。冰雪襟怀。温柔性格。观书览史。已知蔡琰之贤。博古通今。却慕罗敷之节。正是平生心事无人识。只有穿窗皓月知。妾身乃西川节度使张延赏之女。小字琼英。年方及筓。未谐伉俪。正是灵犀一点应无价。等待刘郞探假眞。今早侍爹爹已毕。不免请母亲出来讲书。多少是好。母亲有请。 

【传言玉女】〔老旦上〕景入桑楡。因无子嗣。时将爱女敎经史。〔丑上〕小玉虽处卑微。论奢华世间无比。

〔旦〕母亲万福。〔老旦〕孩儿到来。〔丑〕奶奶万福。小姐万福。〔老旦〕吾年十八侍张君。刺绣桑麻苦立身。今日夫荣沾寸禄。无儿抚女欲招姻。〔旦〕母亲。就湿推干苦万千。父生母养德如天。长成只合供朝夕。永恋亲帏奉暮年。〔老旦〕孩儿请我出来。有何事干。〔旦〕孩儿请母亲出来。教道女工。讲习书史。〔老旦〕今日当讲何书。〔旦〕今日当讲孟子。〔老旦〕该讲那一章。〔旦〕男女授受不亲何如讲。〔老旦〕此章在离娄章句上。淳于髠辨士。以男女授受不亲之句。与孟子辨。孟子曰。男女授受不亲。礼也。嫂溺援之以手者。权也。此章分别男女之大义。〔旦〕烈女传上有贞烈之名。怎么分别。〔老旦〕女子未从人。不幸此身临难。不以命为重。以名为重。此决然自保。无玷污者。谓之贞。女子委身从人。亦遇大难。视死如归。有大丈夫之志。此所谓烈。〔旦〕母亲。孩儿当学何人。〔老旦〕孩儿不必学别人。学做娘的便是。那贞烈之名。不得已而行之。乃不幸中之有幸。你母亲生太平之世。享安宁之福。在上不骄。在下不乱。内外颇称贤淑。此乃有幸中之有幸。你只学做娘的就是了。〔旦〕多谢母亲教道了。 

【一封书】〔老旦〕为女子有则。守三从遵四德。亲箕箒纺绩。谨愼持身无纵逸。夜秉烛行无烛止。莫出闺门须守德。〔合〕勿骄奢。戒无益。往行前言勤讲习。

【前腔】〔旦〕蒙慈训论讲。句句分明道理常。当佩服义方。蹈矩循规立纪纲。女处深闺如守职。贞静幽闲当自强。〔合〕拜穹苍。愿亲康。膝下承欢怎敢忘。

【皂罗袍】〔老旦〕把意马劳拴休放。论为女子。当效共姜。花开花谢是天常。月圆月缺常消长。芝兰无种。春来自香。三贞九烈。为人自强。今后务要成人。从今莫把心飘荡。

【前腔】〔丑〕且休论贞烈消长。称天晴日暖。斗草寻芳。蝶蜂枝上恁飞扬。孤鸾镜裏空惆怅。深闺寂寞。难禁夜长。春光如海。游人玩赏。秋千冷落无心向。

三贞九烈为人儆。



严亲慈训儿当领。

不知相讲几多时。



隔墙已动秋千影。 

第八出
赶逐韦皋

【天下乐】〔生上〕鸾交凤友恩情厚。时相守。况契合天长地久。〔贴上〕潇洒更风流。肯落他人之后。

〔生〕花褪残红靑杏小。燕子来时。枝上莺声巧。恩酬义结。晓夜思量切。〔贴〕奴如花下偷香蝶。欲向东风飞上侵明月。含笑问花花不语。红娇绿艳。能有几多时节。〔生〕大姐。我和你鱼水相投。恁般情况。但只恐钱缺情疎。〔贴〕韦相公。你说那裏话。妾身得侍君子。满拟终身之望。妾岂敢别抱琵琶。若不从愿。愿相逢于地下。决无他意。〔生〕如此足感大姐厚意。我且与你赏玩片时。多少是好。 

【望吾乡】〔生〕花压重檐。沈檀袅绣帘。春娇无力游蜂倦。雨浓花艳春如酒。月皎风和夜正酣。情相契。心意坚。好似玉箫时并画楼前。

【傍妆台】〔贴〕月初圆。我与你恩山义海效鹣鹣。心匪石。应难转。恩与爱。重如山。奴是含香秋冷东篱菊。只恐东君不爱怜。他要分开鸳侣。拆散锦鸾。忍下得好姻缘番作恶姻缘。

【不是路】〔外丑将盒酒上介〕小设离筵。特送韦郞赴上苑。〔见介〕韦相公。闻知你上京赴试。聊具一杯淡酒。与姐夫饯行。特送五分低银。奉与作盘费。〔丑〕姐夫。我也有三十铜钱。请姐夫收下。休嫌鲜。明年专望锦衣旋。〔贴〕韦相公。你不曾说去。〔生〕我不曾说。〔贴〕爹娘又来啰唣了。免熬煎。韦郞学问应非浅。〔丑〕当得钱使么。〔贴〕娘。你莫为无钱便反面。爹自要主张。他许多钱钞。都在我家中用尽了。当容缓。金银使尽未经年。〔外〕勿多言。家中朝暮谁承管。我儿。开门有几件事。柴米油盐酱醋茶难支遣。身衣口食俱不免。捻了这光棍出去。再匀粉面。再匀粉面。

【掉角儿】〔生〕爇炉香设誓吿天。吿天天与人行方便。愿此去一举状元。好姻缘再重留恋。结新盟。谐旧好。花月重圆。灯前月下双双并肩。那时节风情月思。恩债偿塡。

【前腔】〔贴〕我爹娘心执见偏。别知音几时重见。恨妾身缘薄分悭。剖菱花甚时重圆。为功名。分凤侣。无计留连。穹苍祷吿乞谁怜。好姻缘他年契合。再续丝弦。

【尾声】〔外丑〕拥雕鞍频频劝。明年专望锦衣还。〔贴〕韦相公。莫恋豪家美少年。

〔外丑〕临岐美酒送多才。〔贴〕专望明年登相台。〔生〕执袂牵衣心若醉。〔合〕相逢不忍别离开。〔外〕韦相公。不是小娘儿情薄。只是我一家人只靠着他一个人养活。你若有钱。又得来耍。〔生〕我就去了。〔外〕妈妈就要他出门去。〔丑〕且慢。待他说几句话。自古道。相随百步。尙且有徘徊之意。〔外〕原来都是你这老歪货留他在家。取棍来打这老贱才。〔打介外丑下生吊场云〕大姐请回罢。不必远送。归迟恐你爹娘见责。〔贴〕韦相公。说那裏话。妾身虽堕烟花。颇知伦理。君子去后。妾身洗干红粉。守节待君。父母不从。惟有死而已。岂可再卷帘以开笑。重匀粉以调情。妾之死生。尙且不顾。岂虑见责。〔生〕韦皋有何德能。有劳大姐见爱。请回去罢。〔贴〕韦相公。你得官不得官。须早寄音书与我。休使妾身倚门而望。若得身荣。妾愿铺床叠被。做个偏房。脱却风尘之躯。仰见旧爱。〔生〕韦皋若忘大姐深恩。前程永远不吉。〔贴〕韦相公不要说此言。你今日是秀才。明年富贵可期了。 

【红衲袄】〔贴〕渭河边倚画船。明日呵洛阳城闻杜鹃。世间何似相思苦。甚物高如离恨天。锁春愁杨柳烟。卷东风桃杏脸。相公。须是早寄音书呵。休敎愁老莺花也。燕子来时期信传。

【前腔】〔生〕劝多娇莫泪涟。取功名半载间。休敎界破残妆面。独倚秦楼免挂牵。耐心情还自遣。小生呵。挂荷衣卽便转。那时取了大姐。管敎脱去尘嚣也。永双双时并肩。

送君千里。终须一别。大姐回去罢。〔贴〕韦相公。此行切莫忘旧。有天地日月作证。妾有紫金鱼扇坠一个。赠君佩之。此行应佩金鱼之兆。异日见此。莫忘旧情。再有白银二两。以为路费。〔生〕多谢贤姐。小生亦有玉环一对。彼此各留一枚。存记后日相见之表照。韦皋此去。放不下你如花似玉模样。贤姐怎生画得一轴春容。与小生路上一看。就如见贤姐一般。〔贴〕相公请行。休因小节。忘了前程大事。异日妾当画一轴。着人寄来与相公散闷。〔生〕如此。小生就此拜别了。 

【香柳娘】论相逢有缘。论相逢有缘。如何离间。琉璃易脆云易散。我愁怀万千。我愁怀万千。终夜竟不眠。鎭日情难遣。〔合〕恁心专意专。恁心专意专。牢收玉环。留作后期相见。

【前腔】〔贴〕奴家有一言。奴家有一言。你英雄必显。后来切莫忘贫贱。再叮咛少年。再叮咛少年。莫惜锦云笺。频频寄鱼鴈。

〔合前生〕贤姐。小生就此吿别。〔悲介〕 

【哭相思】渭水滔滔只向东。丈夫含泪背东风。可怜无限相思苦。番做襄王一梦中。〔生先下贴悲介〕 

【前腔】心太急。意匆匆。含悲无语暗啼红。佳人薄命从来有。只恐恩情一旦空。〔下〕 

第九出
韦皋思忆

【缑山月】〔生上〕日月有盈亏。人事如番掌。靑天问不应。搔首空劳攘。

道消道长天地数。花谢花开各有时。非病非贫天困甚。自惭一字不充饥。韦皋自别玉箫。来此应举。不想时乖命蹇。差过黄榜限期。试官不容入试。教我无可奈何。欲待回归故里。奈自觉羞颜。欲待再探玉箫。难免无钱之耻。前者玉箫父母。将赶出门。今若见我不第又去。一发显我没志气。又累玉箫受气。欲赴黄河而死。又负灯窗十载之苦。不得一日荣显。〔想介〕记得父亲存日。有同窗朋友李晟张延赏二人。俱任大权。不免径往西川。投奔张延赏。觅些钱钞。央他举荐一个书馆。度到来科应举。多少是好。 

【步步娇】穷途游子悲春晚。陌上花飞遍。伤情满目关山远。天空旅情羁绊。可意乍相离。无奈心难拚。

纷纷柳絮点春衣。



不忍黄鹂雨后啼。

应是多情心悒怏。



倚门终日盼归期。 

第十出
皋谒延赏

【菊花新】〔外上〕槐阴重障日初长。窗下葵榴斗艳妆。〔老旦上〕风番翠盖泻淸香。〔旦丑上〕金盆初试罢兰汤。

〔旦〕爹娘万福。〔外老旦〕孩儿到来。〔外〕细洒庭前梅雨。轻翻沼上荷风。〔老旦〕双双紫燕入帘笼。方觉松阴午梦。〔旦〕才子肌如香雪。佳人袖卷丝红。〔丑〕绿阶隔断火云峯。一曲瑶琴三弄。〔外〕夫人。当此夏景。芰荷正开。昨日已曾分付院子。整理筵席。在凉亭上纳凉避暑。不知可完备了不曾。院子那裏。〔末上〕闲掀帘幙看飞燕。静坐阶前数落花。覆老爹。酒席俱已完备了。〔外〕旣已完备。将酒过来。 

【梁州序】〔外把盏介〕靑阳初尽。朱明析长。殿角南熏荐爽。燕居闲暇。人人苦昼偏长。我和你相携素手。去避炎威。行乐莲池上。水晶帘卷起。飮霞觞。一架蔷薇满院香。〔合〕淸世界。赛蓬阆。又何须妙舞兼歌唱。追胜事。果堪赏。

【前腔】〔老旦〕梅黄金重。槐浓绿障。且喜红尘绝鞅。未摇纨扇。轻罗衣袂先凉。尽称我弹丝品竹。沈李浮瓜。此处当追赏。小莲初出水。遍池塘。阵阵风来阵阵香。〔合前〕 

【前腔】〔旦〕解新篁万竹篔筜。更幽径多招豪放。拂熏风生处。影摇靑幌。只见那龙舟竞渡。鼍鼓争挝。此际人扰攘。娇娥初睡起。浴兰汤。淸透冰肌玉骨香。〔合前〕 

【前腔】〔末丑〕笑红尘着甚奔忙。触炎蒸长途来往。为微名受此。许多磨障。谁似此调羹翠釜。酒吸碧筒。避暑凉亭上。开怀拚剧飮。醉红妆。笑语时闻腻粉香。〔合前〕 

【节节高】〔众〕残霞映夕阳。水云乡。采莲歌联归舫。敲兰桨。鸳梦醒。鱼惊浪。银蟾浴动秋波漾。玉山自倒靑纱帐。〔合〕分付韶光莫相催。少年且尽风流况。

【前腔】赓歌兴转狂。漫徜徉。座间人似花模样。休谦让。入醉乡。欣无恙。赏心乐事休虚放。良辰美景心舒畅。〔合前〕 

【尾声】一门欢庆随时赏。吾愿足心无他想。〔外〕夫人。酒已完了。院子收去罢。且待来朝再举觞。

【行香子】〔生上〕涉尽山程又水程。连云栈那曾经。自怜薄命轻如纸。赢得身如水上萍。

灯窗辛苦十余年。刺股囊萤自勉旃。不意龙门空点额。谒干父执到西川。这是张相公府门首。无人在此。不免向前去看。〔生末相见介生〕小生要见你老爷。〔末〕先生。今日俺老爷家宴。已曾分付。一应使客来相访。俱是不接。止收下帖子。先生要见。明日再来。〔生〕小生京兆至此。特来见你老爷。有一个脚色手本在此。敢劳与小生一递。〔末〕先生旣然远来。要见俺老爷。在此少待。我与你通报。禀老爷。外面有一个秀才。乃京兆远安县人氏。姓韦名皋。有一个脚色手本在此。〔外〕将上来看。〔末递介外看介〕京兆远安县韦皋拜见。〔老旦〕韦皋是什么人。〔外〕夫人。这个人。他的公公做五经博士。他的父亲同我随父在任。那时皆是舍人。与我十分契合。此人若存。已登廊庙了。如今他的儿子韦皋来见。我想是干索甚么东西。夫人。见他也好。不见他也好。〔老旦〕相公。故人之子。卽己之子。他远远来投。如何不见他。快请进来。〔外〕夫人言之有理。小玉随了小姐进去。有客来也。〔丑〕请小姐进绣房中去。〔旦〕磨穿铁砚非吾事。绣折金针却有功。〔旦下外〕院子。他有几个人来。〔末〕他只是一身在。〔外〕你去说老爷请相见。〔末〕韦先生。老爷有请。〔生〕叔父拜揖。〔外〕贤侄。一向不见。好好过来见了婶娘。〔生〕婶娘拜揖。〔老旦〕贤侄到来。〔外〕一向在何处。为何这般模样。〔生〕叔父婶娘请上。待韦皋参拜。〔外〕不必拜了。 

【锁南枝】〔生〕说将起珠泪涟。〔外〕父母故了几年。〔生〕双亲弃世十八年。囊箧尽萧然。〔外〕贤侄曾读书么。〔生〕诗书颇观看。功名分浅。点额空回。敎人哀怨。望叔父乞见怜。念先父旧交面。

【前腔】〔外〕看他衣蓝缕容貌蹇。千山万水来路远。贤侄。我做叔叔的薄宦在穷边。刑宽薄税敛。淸白自全。汝父须亡。吾长思念。喜贤侄学富才多。异日身荣显。权守困莫怨天。待下科赴春闱再鏖战。

〔外〕贤侄请坐了。〔生〕不敢。〔外〕夫人。你平昔相法最高。你相此人后来如何。〔老旦〕正是。〔外〕你婶娘会相。你起来站着。待婶娘相你一番。〔生〕不敢劳动婶娘。 

【前腔】〔老旦〕看他眉过眼腰背员。丰隆鼻准地角宽。异日授皇宣。目今暂乖蹇。〔背云〕相公。孩儿妙年。门户高低。未谐姻眷。若还配与斯人。拟定身荣贵显。妾见浅敢自专。料相公有高见。

〔外〕我有一个道理。院子。先分付安排饭吃。贤侄敢是不曾吃饭。〔生〕不劳赐饭。〔外〕你说那裏话。请入书房中吃些饭儿充饥。待老夫自陪。〔生〕多谢叔父。〔下老旦〕相公。妾见此人。顶平额宽。虎背龙腰。日后定为国家梁栋。决非以下之人。我孩儿年方及筓。未谐伉俪。不惟门户相对。抑且女壻贤良。配与斯人。断然不差。请相公裁处。〔外〕此人外貌虽可。但不知他学问如何。未可轻许。待我试他则个。左右。韦官人吃了饭。请他出来。〔末〕韦官人有请。〔生〕多谢叔父婶娘赐饭。〔外〕何足言谢。贤侄。数年少会。不知你所学何如。日昨是老夫贱降之辰。敢求做一首安边兼寿的诗我看一看。〔生〕只怕做来不中看。原来日昨是叔父的寿旦。小侄不知。帕儿不曾买得一方来作贺。惭愧惭愧。〔外〕不劳介意。左右。取笔砚过来。〔末〕纸笔在此。〔生作写诗介〕皎皎南星现碧空。相门称贺胜王公。三边仰德如山重。四海沾恩沐惠风。骊火不惊边草绿。狼烟无警瑞桃红。主人福寿瞿塘水。一任滔滔永不穷。〔外看介生〕句俗词粗。烦叔父笔削〔外笑介〕果然好学问。〔老旦〕妾身之相。决然不错。〔外〕贤侄曾娶妻否。〔生〕还未娶妻。〔外〕是个姻缘。吾年五十余岁。况无子嗣。止有一女。未曾许配他人。你千山万水而来。况你父亲分上。若不弃嫌。做穷叔叔一个女婿。意下何如。〔生〕叔父婶娘在上。容韦皋吿禀。念小生父母俱亡。家业凋零。飘流湖海。况功名未遂。小姐是瑶台阆苑之琼姬。小侄乃浪裏风边之萍梗。若配与韦皋。岂不折了小侄薄命。〔外〕休要谦逊。你家世代儒流。暂时未遇。且说你年月日时来。我还要课算。若两命无妨。就此可成。倘若不是姻缘。多赠盘缠。与贤侄去罢。〔生〕此亲决然不敢。〔外〕不必过谦。且说你的八字来。〔生〕韦皋贱造生于乙卯年丙戌月丁未日乙丑时。〔外〕此八字难得。夫人。〔老旦〕如何说。〔外〕自古道天上三奇甲戊庚。地下三奇乙丙丁。到是个三奇之命。待我明日请课算先生课算。若是两下无碍。便可成亲。院子。且请韦官人到书房中去。〔末〕理会得。〔外〕夫人。老夫明日就去讲命了。〔老旦〕言之有理。 

曾记杨公汲义浆。



云英宿世配裴航。

须知万事皆前定。



只笑浮生空自忙。 

第十一出
玉箫寄眞

【一翦梅】〔贴上〕鸨母频催贴翠钿。花也慵拈。酒也慵沾。此情谁肯再移天。〔丑上〕暂且调弦。休掷金钱。

〔贴〕举头一望五云端。肠断伤心翠黛攒。祝吿一声肠欲断。此生无分适文鸾。〔丑〕姐姐。情思懒。且盘桓。休因离别转心酸。〔贴〕自怜弱质风中絮。欲寄音书远问安春儿。韦相公那日分别时节。分付我画一轴春容寄与他。就如见我一般。〔丑〕正是。那痴心妇人负心汉。姐姐。你终朝记念他。他并不思想你。那男子汉犹如三月春光。一日一样。你只管想他。他旣想你。缘何书也不寄一封来与你。〔贴〕春儿。你不知道。他是个眞诚君子。想他不是负义之人。多因又是不第科场。羞寄音书。定不忘我。〔丑〕姐姐。你是有病之人。不宜久坐。且请睡罢。〔贴〕正是。〔睡介丑〕你看那姐姐好痴。那韦皋马上吃猪蹄。骨头不知在那裏。只管想他。〔贴作惊醒介〕春儿。我正睡着。梦见与韦相公相会。是什么东西。将我好梦惊觉了。〔丑〕姐姐。这是日高花弄影。啼鸟唤春归。 

【集贤宾】〔贴〕隔纱牕日高花弄影。听何处流莺。虚飘飘乍惊幽梦醒。乱纷纷花扑牕棂。闲倚画屛。恍忽自精神不定。常叹数声。韦相公呵。〔丑〕姐姐。是春儿。〔贴〕对人前几错呼名。

【前腔】〔丑〕风亭月榭无限景。姐姐。你到不去遣兴怡情。一片心随千里行。想乔才别恋娉婷。重谐眷姻。关河远山盟无证。姐姐。你一向不曾接客。香消被冷。憔悴了月貌花神。

姐姐。韦姐夫有甚么好处。你只管想他。〔贴〕春儿。你不知道。韦相公呵。 

【前腔】他入门画堂春自生。眞个是识重知轻。软款温存一俊英。并香肩月下同行。风流可钦堪敬。夫妇永同欢庆。叫天不应。没下稍误我前程。

【前腔】〔丑〕香消玉减枉了用心勤。徒自玉洁冰淸。韦姐夫别时说道。燕子来时离帝京。到如今花已凋零。归期欠诚。眼见得亏心薄幸。心自惊。拚残生似风裏孤灯。

【猫儿坠】〔贴〕他丰标态度。潇洒更聪明。翦水裁云骨格淸。花前酬和二三更。惺惺。则被他引惹香魂。

【前腔】〔丑〕闪得人憔悴。鬓乱与钗横。没信行相如不志诚。落花流水两无情。聪明。有谁共罗帏。并肩交颈。

〔贴〕春儿。我病十分不济事了。你与我取过前日描画的春容过来。待我写一首诗在上面。寄与韦姐夫去。〔丑〕春容在此。〔贴〕春儿。取笔砚过来。〔丑〕笔砚在此。〔贴写介〕泪眼描来易。愁肠写出难。恐君浑忘却。聊寄别时颜。春儿。你与我叫王小二出来。〔丑〕王小二。大姐叫你。〔净上〕小二生得古古怪怪。专在柳陌花街。投买投卖。不管剩碟残羹。只得一饱。落个自在。姐姐叫我做甚么。〔贴〕我着你去韦姐夫那裏走一遭。〔净〕我去不得。知道他无下落的光棍。在那裏去了。姐姐。我去不得。〔贴〕你若去时。我有盘缠与你。〔净〕什么做盘缠。〔贴〕我有一只金钗。与你路上作使用。若讨得回书。还要重重赏你。〔净〕这等小人就去。只不知道他在那些所在。〔贴〕他在京中摘星桥边。王婆店内。如不见。问店主人。定知下落。春儿。把那春容与王小二收了。〔丑〕王小二。春容在此。〔净〕这个到像姐姐的面貌一般。〔丑〕就是姐姐的春容。〔净〕傍边这个是谁。〔丑〕是我。〔净〕你不在话下。也在画上。〔丑〕我也上话了。〔净〕这个春容拿去挂在东厅上。〔丑〕你说要挂在那些所在。〔净〕过后思君子。〔贴〕王小二听我说。 

【黄莺儿】传与我多情。你说姐夫别后。那一日不泪零。为相思害得伶仃病。这病呵。何曾惯经。多死少生。上覆韦姐夫。敎他休忘海誓山盟证。泪珠倾。料今生难会。因此上寄丹靑。

〔丑〕那薄幸的韦姐夫。把我姐姐误得这般模样。你信也不肯寄一个来与姐姐。 

【猫儿坠】你举头三尺。须信有神明。为甚么辜负文君一片情。小二哥。你只怕未到京时。我姐姐先死了。他一灵先到洛阳城。丹靑。奈哽咽伤情巧画无成。

〔净〕姐姐不知有何贵恙。说与我知道。待小人好对韦姐夫说。 

【前腔】〔贴〕恶寒发热。心痛与头疼。瘦损腰肢力不胜。恹恹气绝不重生。须听。传与我风流负心薄幸。

【尾声】云期雨约全无准。斜倚熏笼坐到明。专听春雷第一声。

〔诗曰〕临书哽咽泪痕封。和泪和愁寄便鸿。去约燕来重再会。如今花谢不相逢。春儿。你将荷包内韦姐夫临行的玉环将来我看。〔丑〕玉环在此。姐姐你看。〔贴拿玉环看介〕我那韦相公呵。〔丑〕不好了。姐姐。〔扶下〕 

第十二出
延赏赘皋

【似娘儿】〔外上〕配合尽人伦。吾爱女今日成姻。韦皋有福谐秦晋。儒生奋志。终当显吾门。〔老旦上〕无子鬓先斑。鎭日空凄惨。爱女正筓年。今喜谐姻眷。

〔外〕天与姻缘天上来。天南天北尽和谐。天交配合凭天数。天鉴无儿天作媒。〔老旦〕相公。昨日与韦皋课命如何。〔外〕老夫昨日与韦皋课算已吉。只是初年未遂。心性不定。后来必至三公之位也。〔老旦〕相公。妾之相不差。不知何时与他成亲。〔外〕今日乃黄道吉辰。不免就今日成亲到好。院子何在。〔末上〕屛开金孔雀。褥隐绣芙蓉。禀老爷。有何分付。〔外〕你与我整理大筵席。叫下掌礼幷乐官来。〔末〕理会得。宾相有请。〔净应上〕 

【赏宫花】宾相是我。成就人间好事多。花簪几朵挂红罗。枣栗满盘来撒帐。袖些回去养家婆。

〔末〕宾相上姓。〔净〕自家乳名姓载。名满京都内外。只因根脚浅薄。逢人便通三代。公公曾做编修。伯伯人头放债。父亲通判苏州。叔叔又好代。礼喝拜。〔末〕都是你家本等。〔净〕后来生下区区。手段高强无赛。前日张家请我做亲。眞个十分款待。低钱约五包。菓子将有四袋。昨日一家又好。〔末〕怎么又好。〔净〕一日三餐。到吃了二十七样下饭。〔末〕那二十七样。〔净〕三餐都是韮菜。〔末〕三九二十七。你到会算。〔净〕不算也晕了。你是那家。请我做甚么。〔末〕我是张相公府中。小姐今日成亲。请你喝拜。〔净〕通报老爷。〔末报介净见外介外〕小姐今日成亲。特央你赞礼。请二位先拜天地祖宗。然后拜我夫妇二人。〔净〕理会得。〔净请生上〕 

【花心动】〔生〕云敛巫峯。想襄王何幸。误入仙洞。〔净请旦上〕宿世愿酬。今世相逢。惭无德配英雄。

〔净喝拜天地介转身拜外老旦介生〕韦皋不第。羞归故里。飘流湖海。荷蒙招赘。有玷名门。〔外〕贤壻才貌兼全。终须显达。〔老旦〕小女丑陋。望乞包容。〔净赞礼毕生把酒盏介〕 

【画眉序】〔生〕恩德浩无边。〔外〕我与你先人契交。何必称谢。〔生〕父母重逢感非浅。幸终身托倚。又与姻缘。风云际异日飞腾。鸾凤配今谐缱绻。〔合〕料应夫妇非今世。前生玉种蓝田。

【前腔】〔旦〕弱质始筓年。父母深恩浩如天。报无由愧赧。此心萦牵。鸳鸯配深沐亲恩。箕箒妇愿夫荣显。〔合前〕 

【前腔】〔外〕花压帽檐偏。系足红丝两相愿。望贤才一举。耀后光前。金花诰荫子封妻。虎符节光生门面。〔合前〕 

【前腔】〔老旦〕娇女配英贤。妇睦夫和永鹣鹣。愿相同百世。瓜瓞绵绵。男经史牕下精攻。女针线灯前勤俭。〔合前〕 

【鲍老催】〔生〕想应是三生有幸见怜。论夫妇一事岂是偶然。相府合留贫贱。他年。佐庙廊门阑赫炫。方报今朝恩德万千。

【双声子】春夜恹。春夜恹。夫妇真堪羡。月乍圆。月乍圆。此夜同欢宴。郞少年。郞少年。女艳姸。女艳姸。从今夫和妇睦。永远团圆。

【尾声】仙姬得遂刘郞愿。富贵休夸兜率天。永效于飞到百年。

堪夸女貌与郞才。



天合姻缘礼所该。

十二巫山云雨会。



襄王今夜上阳台。 

第十三出
玉箫女亡

〔丑上〕世无百岁人。枉作千年事。我大姐千般娇态。百种风流。为想韦皋。害成相思病。昨夜三更时候。分付拿玉环。连叫韦皋几声。哽咽而亡。我今好苦。那姐姐呵。 

【步步娇】落鴈沈鱼娇无比。一旦成虚废。梨花带雨飞。帐冷香消。怨云愁雨。尘锁镜奁妆。蛛网鸳鸯被。

天不行方便。



如花似玉亡。

乌龟双脚跌。



老鸨哭恓惶。 

第十四出
韦皋延宾

【一翦梅】〔生上〕天台邂逅遇神仙。无意姻缘。反就姻缘。刘郞一旦别桃源。常忆盟言。反背盟言。

天上碧桃。月中丹桂。灵根自不同凡草。仙花含蕊未逢时。凡胎俗眼偏轻觑。一日三秋。寸心千里。凭阑极目人何处。红丝系阻归期。玉环何日重相会。小生自与玉箫相别。屈指又经三月。与他临别时。他有紫金扇坠赠我。我有白玉耳环与他。可惜前情未遂。后会无期。好感怀呵。 

【解三酲】记当年与那人初见。只指望邮亭一夜姻缘。谁想他风情月思深留恋。安甜静乐幽闲。又可喜反邪归正心不变。洁己从良志独坚。眞堪羡。与吾有死生谐老共枕盟言。

【前腔】从良心始终不变。迨贞洁堪爱堪怜。堕烟花怎被烟花玷。似污泥拥出红莲。追欢买笑人争占。他心厌繁华独不然。眞堪羡。又岂肯轻抱琵琶过别船。

小生自那日不第。来谒张相公。不意夫人遂留作东床。享用富贵。已无可报。尙图进身报大恩。小生今年虚度二十七岁。百无一成。徒存怜贫恤寡之心。又有取友亲贤之志。虽难学好客的孟尝君。亦近似好结义刘玄德。正是骑马出门三月节。放鹰归去半驼颜。院子何在。〔末上〕专在书堂供洒扫。不闻黄阁使东西。覆官人。有何分付。〔生〕院子。我享岳丈余荫。莫非外人有议论我些不是。你不可隐瞒。〔末〕官人名虽半子。老相公待如亲生。外面人说官人有五湖四海之补怀。经天纬地之才略。乃浅水之蛟龙。实盐车之骐骥。靑霄得路。终须奋迅。官人自当保冲霄之翰羽。休教自负平生之志气。〔生〕我有何德能。敢当此虚誉。又一件。我前日已曾分付。有怀才抱德之人。远来投我。须当招接。以礼相待。不可有慢。以孤来意。〔末〕这两日无人来。〔生〕你去门首看着。倘有来的。急与通报。〔末〕理会得。 

【水底鱼儿】〔丑上〕一对精拳。强如百亩田。江湖行遍。道咱每能撰钱。因贪快乐。花街柳巷眠。囊金散尽。衣裳不得穿。衣裳不得穿。

〔末〕你只图出身。〔丑〕我做教师眞罕有。江湖远近驰名久。双拳打下如槌鎭。两脚入来如飞走。南北二京打类台。东西两广无敌手。分明是个铁嘴钉。自家本事何曾有。小木棍只好打田鸡。刋家拳吓小狗。撞对头不敢啐一声。没人处专会夸大口。骗得铜钱放不牢。一心要折章台柳。亏了东京张大哥。留我在家为契友。醮生酱吃了半林葱。卷春饼吃了两林韭。小子自来生得馋。寅时吃酒吃到酉。牙齿疼把来挫一挫。肚子胀将来纽一纽。充饥吃了三斗米饭。点心吃了一大缸酒。亏了此人未得酬。来世做只看家狗。若有贼来掘地洞。把他阴囊咬一口。〔末〕怎么咬他的阴囊。〔丑〕见我的狗意。大哥拜揖。〔末〕客官拜揖。〔丑〕此间莫不是韦长者门首。〔末〕便是。〔丑〕我在下是教师。闻韦长者招贤纳士。特来叩谒。烦乞通报。〔末〕少待。覆官人。外面有一教师。要来见官人。〔生〕着他进来。〔末〕教师有请。〔相见介生〕执事有何本事。〔丑〕拈弓栏靠。躱闪舞鎗。三十六般器械。四十八样跌打。无所不通。无所不晓。天地间总教师。江湖上老把识。闻知官人好事。特来投见。〔生〕上姓。〔丑〕在下姓张名纬。是个教师。〔生〕有名在何处。〔丑〕有名曾立大言碑。天下为尊打类台。前日只一打。被一脚踢下来。〔末〕这等足见了。 

【菊花新】〔外上〕胸藏壮气吐长虹。未济空怜途路穷。踪迹任西东。谩自怀忠奋勇。

豪气冲霄贯斗牛。萍踪梗迹叹淹留。奇才大用知何日。李广谁怜不拜侯。小生姓范。字克孝。徐州沛县人氏。念我七尺身躯。百般武艺。争奈时乖运蹇。全无用处。近闻得此间有一个韦长者。十分好贤。不免进谒则个。呀。大哥拜揖。〔末〕客官少礼。〔外〕韦长者在家否。〔末〕足下何处。到此何干。〔外〕小人是徐州沛县人氏。乃是个勇士。特来求见韦长者。烦乞通报。〔末〕少待。覆官人。外面有一个勇士。要见官人。〔生〕张教师。外面有一勇士到来。〔丑〕是我的徒弟。〔生〕怎么就知道是你的徒弟。〔丑〕我的徒弟。没一个不好勇的。〔生〕你去看。〔丑〕若是我的徒弟。他必闻我在此。特来寻我。我去领他来拜见。若不是我顽徒。他则见了我便走了。〔生〕好好。〔丑〕天杀的。我坐也不曾得坐。又有勇士到。自古道猪多肉贱。待我出去看。哄他一哄。打他一个存身不得。〔末〕看他到是个汉子。不要看乔了他。〔丑〕不是砍你娘驴嘴说。天下只有我勇。还有谁勇。是那一个敢与我对敌。〔外打跌丑介末〕好好。天下只有你勇。怎么出来就被他跌了这一跌。〔丑〕他与我作景。〔外〕这个甚么人。出来就这等无礼。〔末〕他是教师。〔外〕旣是个类家。你就应该引荐朋友。合在长者面前赞言赞言纔是。怎么出门来就打。〔丑〕我只道到我手不得。原来也可。自古道。若要佛法兴。除非僧赞僧。〔外〕烦乞荐举荐举。〔丑〕那韦长者专听我说。我要留就留。我要不留就不留。你说勇过孟贲。也只是徒然。断不留你。〔外〕如此。全仗足下扶持。〔丑〕我与你说。韦长者要我与你比试。你须让我些。我就教他留了你。〔外〕知道了。〔进见介生〕尊兄上姓。那裏人氏。〔外〕长者请坐。待小生拜见。〔生〕尊兄远来。不劳下拜。 

【好姐姐】〔外〕祖居徐州沛里。百无成时乖未遇。椿萱早损。家无担石储。徒生世。〔生〕你有何本事。〔外〕十八般武艺为生计。〔生〕曾有大名在何处。〔外〕小人曾在颖阳山独搏一虎。打虎人称子路师。

〔生〕此番却从何处来。 

【前腔】〔外〕近日山东寓居。遭兵火数年狼狈。萍踪浪迹。此生无所依。幸相遇。鹪鹩无树堪栖止。愿向高林寄一枝。

【前腔】〔生〕念吾幼失怙恃。张节度招为门壻。平昔好贤。所求皆赖庇。如不弃。陈蕃榻上延徐孺。饥奉三餐寒解衣。

〔外〕若将收留。感恩不浅。何敢望外。〔生〕多蒙二位远来投我。只是小生家中有失奉待。休怪休怪。院子。二位敢是不曾吃饭。与我整理些见成饭在书房中。〔末〕理会得。已分付厨下了。〔生〕二位请书房中。小生晚间奉陪。〔外丑〕正是一叶浮萍归大海。人生何处不相逢。〔外丑并下生〕院子。我看起范克孝一貌堂堂。身才挺挺。终非落后之人。况有一身本事。我意欲与他结为兄弟。不知他意下如何。〔末〕此事甚好。韦官人旣有好意。料彼决不推辞。〔生〕你去请范教师出来。〔末〕范教师有请。〔外〕食人之食。当事人之事。多谢长者留饭。〔生〕有慢有慢。范勇士。我问你多少年纪。〔外〕小人痴长二十有五。〔生〕你年二十五岁。我年二十七岁。欲与足下结为兄弟。不知尊意何如。〔外〕长者在上。小生只合执鞭坠凳。尤恐无福。焉敢当此。〔生〕不必推逊。院子。今日后相见。不可称教师。只称范官人。你与我取两套衣服过来。与二位换了。请张教师出来。〔末〕张教师有请。〔丑〕休恋故乡生处好。受恩深处便为家。适间多谢长者赐饭。〔生〕不敢。今后我与兄弟相称。院子将酒过来。〔末〕酒在此。〔生〕尊兄酒到。〔外丑〕不敢。 

【驻马听】〔生〕志觅封侯。孑立难谋不自由。何幸相逢萍水。飞舃遥临。光贲遐陬。陈雷胶漆永相投。岁寒松柏长相守。〔合〕倘为国谋猷。同心合志。愿效桃园三友。

【前腔】〔外〕世乏靑眸。三载谋生似拙鸠。自恨徒生天地。枉做男儿。虚度春秋。孤身万里远来投。深蒙收录情何厚。〔合〕此德当酬。铭心刻骨。效取岁寒三友。

【前腔】〔丑〕深感容留。荷德如山当报酬。自愧疎愚卑陋。身若飘蓬。性似虚舟。分金不舍岂朋俦。绨袍心变非良友。〔合〕且泛金瓯。死生共处。天长地久。

【前腔】〔末〕两意相投。卷翼潜鳞且暂留。记取今朝结义。刎颈同心。永效绸缪。功名准拟动神州。声闻肯落他人后。〔合〕德业同修。他时得志。早显擎天之手。

〔生〕院子。这是什么时候。〔末〕纔是晌午。天色尙早。不免带些鹰犬。出猎何如。〔丑〕府上有鹰犬。〔生〕是有。〔丑〕旣有。去耍一耍回来。〔末〕山上有虎。不可去。〔外〕有虎都在小弟身上。〔生〕如此。拿些器械。架鹰放犬出来。换了衣服就去。未遇英雄岂不才。〔外〕明珠渊裏暂沈埋。〔丑〕问君头角何时变。〔末〕只待禹门三月雷。〔同持器械上介〕 

【缕缕金】〔众〕驱鹰犬。出西郊。枫林黄叶落。景堪描。仗剑持弓矢。諠哗闹炒。傍人谁敢犯秋毫。高声且喝道。

〔生〕今日出猎。都要向前。不可落后。 

【窣地锦裆】秋高云冷景萧条。草净尘空万木凋。你看那弓藏兔走鸟飞高。满地纵横猃歇骄。

【哭岐婆】长空渺渺。浮云静移。荒郊杳杳。风尘不扰。抚鞍覆手挽乌号。惊双鵰落九霄。

【前腔】明眸皓齿。二十三年少。长歌浩笑。锦衣绣袄。胡鹰双合飞如飙。狐兔尽藏荒草。〔虎上介〕 

【红绣鞋】负嵎猛虎咆哮。咆哮。牙张尾掉头摇。头摇。持宝剑。跃金刀。霎时裏命难逃。霎时裏命难逃。

〔外打虎介生〕这虎是谁打死的。〔外〕是小弟打死的。〔生〕你打在那裏。就死了。〔外〕被小弟一拳打在膈脊上。就死了。〔丑〕是小弟打死的。〔末〕打在那裏。〔丑〕打在他口裏。拿住他舌头。就恶心死了。〔生〕克孝贤弟好勇。曾闻子路搏虎。贤弟不在子路之下。〔外〕多承哥哥过奬了。 

获禽得兽满肩挑。



猛虎逢吾命怎逃。

淸平慢说文章好。



今日方知武艺高。 

第十五出
富童谮非

【风入松】〔外上〕催人岁月去如梭。奈老景蹉跎。功名两字都瞧破。谁肯去胡行乱做。懊恨韦皋见左。不务本学无徒。

一道西风下九天。威名赫赫播西川。赤绳错系亡家子。老去箕裘谁与传。老夫一时见错。听信夫人之言。招了这不才韦皋为婿。近日放鹰逐犬。有玷我淸名。只是风闻。不知眞伪。不免叫院子出来。问他则个。院子那裏。〔末上〕满案公文积。终朝拨未开。也曾仗贵客。出入上台阶。覆老爷。有何使令。〔外〕院子。我自到任以来。不知政治得失。外人怎么说。〔末〕老爷手握重兵。威鎭雄藩。官阶五转。位列三台。攘夷狄立周召之勋。抚黎庶际唐虞之世。省刑薄税。庭无寃讼。雨顺风调。狱无屈囚。麦秀两岐。民歌五袴。销兵足食。休夸柳公绰赏罚严明。法举令行。岂让周亚夫军威肃整。乃王室之腹心。眞国家之柱石。正是万里月明无犬吠。千村岁稔有童谣。若非相公之德化。那见他人之政声。〔外〕感谢天地圣主之福荫。老拙有何德能。我又问你。这两日见韦皋那不才的畜生。在那裏行走。〔末〕不曾那裏行走。〔外〕你到说不曾。闻知那韦皋专一放鹰逐犬。扰害乡民。我的政声。被他坏了。你不直说。〔末〕相公息怒。韦官人就有此事也不妨。〔外〕怎么不妨。〔末〕畋猎之事。古者有之。秋冬顺杀气。春夏保田苗。驱豺狼而殪虎豹。免商旅之忧惊。杀狡兔而净狐狸。除农夫之扰害。故文侯不废虞人之期。司马特献长扬之猎。周文王不游渭水。怎得吕望以为师。汉武帝不射上林。安知苏卿犹在虏。盛世将军。因斯奋勇。太平天子。以此嬉游。所以帝王或因畋猎而会诸侯。或因巡狩而逐畋猎。皆欲奋武事以敌王忾。况韦官人恤民爱士。有江湖之襟怀。题柱当车。有安邦之志气。慕宗确之长风。有陈平之仪表。明当奋迹于凤池。暂且潜身于潭府。眞个气槪凌人英俊美丈夫。众以为公相得人。不必过虑。畋猎之事。论理亦无妨碍。〔外〕呀。少康一犯禽荒之戒。遂以丧邦。看起来。你也是一类之人。着实打上一顿便好。快去。〔末〕闭口深藏舌。安身处处牢。〔末下外叫介〕童儿那裏。〔净内应上介〕 

【梨花儿】咱是童儿称总领。本官宠任多听信。花言巧语妆陷人。嗏。剑腹蜜口畜生性。

我住府中多年矣。终朝出入衙门裏。狐假虎威处外人。鼠张猫势骗家主。天生三寸快舌头。又兼一味无廉耻。人人叫我是非头。眞个亏了这张嘴。自家不是别的。张相公府中富童儿是也。且喜近来老爹抬举。上下人都称我做管家官儿。眞个多少快活。多少受用。前日爹爹跟前。只有我一个。如今不知那裏来这个人。叫做韦皋。来相谒我爹爹。都是我奶奶相得他后来有好处。我老爹就信凭我奶奶说。把一个小姐招他为壻。我当时叫他一声姐夫。他并不曾叫我一声舅子。只叫我富童儿。如今爹爹叫我。不问起韦皋便罢了。若是说在他身上去。我就架他娘一个大谎。多少是好。〔外〕富童儿。你这两日在那裏。叫你纔来。〔净〕爹爹庄上租米。都在小的身上。〔外〕正是这个须要上紧催。我且问你。这几日你见韦姐夫与谁为伴。终日在那裏游玩。〔净〕爹爹得问便问。不得问不要提起他罢。〔外〕怎么说。〔净〕我不知道。〔外〕院子。取板子过来打这厮。〔净〕爹爹不要打。我就说。〔外〕他有不是处。就在我面前直说。不可隐瞒。〔净〕爹爹。只怕说起来。奶奶又怪。〔外〕快说不妨。有我在此。〔净〕爹爹今日问童儿。童儿纔敢说。说将起来。只道童儿在爹爹跟前般是非。〔外〕不妨。你说与我知道。〔净〕爹爹前日招韦姐夫之时。外面人都道张爷爷招得好个女壻。自半年之后。诗书不看。招得几个来路不明的无徒汉。专一使鎗弄棍。一个叫做张敎师。一个叫范克孝。那张敎师打死人不偿命的。那范克孝好勇的汉子。前日同韦姐夫架着一拳鹰。带着几只狗。引一伙人。到南庄那一路出猎放狗。赶出一只大猛虎。竟扑将出来。被范克孝一拳就打死了。〔外〕有这本事。好好。〔净〕爹爹。一个虎尙且打死了。若是我与你。被他一捻。捻得个希烂。这也不打紧。〔外〕还有什么。〔净〕还有一件。一日见他带领二三十人。拿十数根竹梢。跑来跑去。赶起一样花班班拿的鸭出来。〔外〕敢是野鸡。〔净〕正是。那鹰见这野鸡。径扑将去。这些人要在韦姐夫面前逞功。也不管人家禾稻都踏坏了。〔外〕不知害了多少百姓。〔净〕还有一件。这一起人。从早上吃了餐饭。直到午后。肚裏又饥。口裏又渴。把人家饭食鸡鹅。都抢吃了。那百姓每都要来吿诉。又说是老爷的女壻。恐怕护短。只得含忍。怨声满道。当初不曾招韦姐夫之时。爹爹淸似水。白如面。如今招了此人不打紧。爹爹的淸白声名。都被他坏尽了。奶奶那裏知道有这样事情。〔外〕正是。你不说。我和奶奶那裏知道。罢罢。我当初说不要招他。都是奶奶相得他好。就要招他。我一时听信妇人言语。招了这不才的畜生为壻。与我请夫人小姐出来。你且回避。〔净〕奶奶说起。就要护短。爹爹自要主张。〔外〕我晓得。〔净〕只叫你明鎗容易躱。暗箭实难防。〔净下老旦旦同上〕 

【贺新郞】〔老旦〕甲第连云起。恍疑身在洞天福地。〔旦〕画戟朱门淸昼永。急管繁弦声韵美。

〔老旦〕百年光景莫蹉跎。须信人间能几何。万贯黄金未为贵。一家安乐値钱多。〔外〕甚么値钱多。〔老旦〕相公。你官居相位。位列尊阶。为何不乐。莫非国家有事。〔外〕那裏是国家有事。〔老旦〕莫非同僚不和。〔外〕同僚有甚不和。〔老旦〕有事可对妾身说知。〔外〕可恶可恶。〔老旦〕相公怒谁。〔外〕怒那韦皋畜生。〔老旦〕怎么怒韦皋。〔外〕我当初不肯招他为壻。皆是你相他后来有三公之位。此非落后之人。一时间没见识。听信你妇人之言。招了那不成才的畜生。这厮不守本分。专一放鹰逐犬。害扰乡民。把百姓的禾苗都踏坏了。鸡鹅都抢吃了。那百姓都怨着我。把我的政声都坏了。止有一个女儿。招他为壻。防我暮年。谁想他纠合一伙无徒为伴。每日游戏。坏了我的政声。误了我的孩儿。孩儿。你休怨别人。皆是你的薄命。〔老旦〕相公。是妾之罪。且请息怒。孩儿。你与他夫妇之情。当劝他由行义路。出入礼门。莫作无益。休为嬉戏。皆因你不劝他。致使爹爹吃恼。〔旦〕吿爹爹母亲知道。孩儿赖父母之深恩。我从来不出闺门。那裏知道他在外面生事。〔老旦〕相公。他在外面生事。有谁来说。〔外〕别的人说。我也不信。就是富童儿来说。百姓每都怨着我。〔老旦〕若是别人说可信。富童儿之言。惯会无风起浪。如何听得。〔外〕你看。纔说着就要来护短么。 

【催拍】他带刀鎗心恶意凶。过村庄百姓每怕恐。〔老旦〕相公。那后生家呵。谁不戏哄。谁不戏哄。〔外〕戏哄是这般模样。〔老旦〕不比寻常不孝不忠。不哑不聋怎做得阿家翁。〔合〕难说道德量宽弘。只一婿不相容。

【前腔】〔外〕他跨雕鞍恣性纵横。带无徒挟强恃雄。忘却困穷。忘却困穷。不记当初梗迹萍踪。纔得提携便弄顚风。〔合前〕 

【刮地风】〔旦〕出猎文王遇太公。吉兆起飞熊。淸风高古人称颂。〔外〕不似他每逞英雄。沽名吊誉。试剑跃骢。不思映雪与囊萤。心机枉空用。〔合〕无徒所为。应知没始终。恼人肠不可容。

【前腔】〔老旦〕可谏他芸窗苦用功。期早晚步蟾宫。一朝贵显人钦重。肯老林泉守困穷。〔外〕他擎鹰放犬。朝西暮东。〔老旦〕穷通算来各有时。将相本无种。〔合前〕 

【前腔】〔旦〕只为晨昏缺侍奉。惹谈论不相重。修身可为家邦用。那得闲非到耳中。爹忒怨怼。娘煞过宠。博不得门阑多喜气。女壻近乘龙。〔合前〕 

【前腔】〔外〕一味顚狂心好勇。误你平生望。难送我老年终。弄玉箫史。乘鸾跨凤。休想夫妇永双双。管敎他折散各西东。〔合前〕 

【尾声】文谙武练终为用。塞久当知定有通。未必男儿终困穷。

放鹰逐犬扰村庄。



蓦地灾殃怎抵当。

大风吹倒梧桐树。



自有傍人说短长。 

第十六出
范张别皋

〔净上〕自家心险又奸诈。将没做有会说话。我是温元帅手内七星搥。有些楞角人纔怕。我老爹全无主张。止生得一个女儿。将来配与韦皋了。一块好羊肉。到落狗口裏。可惜可惜。昨日老爹问我。童儿。你见韦皋在外做甚么勾当。我待直说。他一定不信。吃我假意推调再三。务要我说。那时被我虚空架一个大谎。说了一遍。爹爹深信了。且待我慢着功夫。今日添一个箍。明日添一个箍。他是至亲骨肉。料箍他不倒。只教他一个不好过。正是暗中设罗网。雏鸟怎生识。忽然撞入来。教他进得出不得。奶奶和姐姐出来了。我且回避。〔老旦旦同上〕 

【醉落魄】〔老旦〕门壻不肯事诗书。惟躭出猎贪游戏。〔旦〕终朝苦谏不相从。徒逞少年豪气。

母亲万福。〔老旦〕孩儿到来。我儿。你丈夫鹰犬流连。风流浪荡。心中为汝。以添惆怅。〔旦〕只夸不听牝鸡鸣。自惭枉与同鸳帐。〔老旦〕不听良言。徒招谮谤。〔旦〕莫言灾祸起萧墙。无风水面难为浪。只为丈夫不才。有累母亲受气。〔老旦〕孩儿。不是你丈夫不才。只是他后生家好闲耍。我看他河目海口。燕颔凤眉。虎背熊腰。必然兵权万里。但此时未济。异日定得身荣。不知他怎生一到我家来。就把诗书丢了。所以你爹爹见责。〔旦〕多谢母亲善言相劝。只是爹爹言语上欠些方员。〔老旦〕孩儿。你爹爹听信童儿一面之言。怒发冲冠。怎不顺他几句。〔旦〕望乞母亲劝解。 

【大圣乐】〔老旦〕我被他抢白。闲气闲非。我甘心做小伏低。如今外人呵。说将来行动不成器。怪不得人有言有语。他若是埋头牕下攻书史。怎见得傍人讲是非。〔合〕相遮庇。无非是惜树怜枝。

【前腔】〔旦〕平白地惹祸招非。感娘行劝解扶持。爹爹怒发冲冠起。使孩儿措身无地。丈夫呵。只为你心猿意马难拴系。闪得人彩凤文鸾两处飞。〔合前〕 

【解三酲】〔老旦〕但知道夫唱妇随。出门时少谏言语。知过必改方为贵。所为事肯差池。人都道你是个不撑达懦弱娇怯女。你丈夫是不守分猖狂浪荡儿。〔合〕思量起。那些个家有贤妻。

【前腔】〔旦〕他气昂昂束发男儿。怎被闺门妻子拘。鸳帏须尽夫妻礼。女学士怎生为。韦皋是个大丈夫。他怎肯裙钗手下求针指。玉镜台前听指挥。〔合前〕 

【尾声】〔生上〕解雕鞍。归私第。倚牕旭日影辉辉。呀。岳母娘子俱在此。整顿衣冠问起居。

岳母拜揖。〔老旦〕我看你一貌堂堂。双眸炯炯。珠玑满腹。你本是个暂屈鲲鱼。今做了坠林凡鸟。男子汉何不苦志靑灯。期登黄甲。终日放鹰逐犬。与一伙无徒为伴。不时扰害乡民。将你岳父声名玷污。坏了你平生之志。连及你妻子受气。只如此不改。难膳我夫妻之暮年。有堕你祖宗之淸名。非痴非呆。不哑不聋。今当改过卓立。〔生〕吿岳母知道。韦皋并不曾扰害乡民。是谁来说。〔旦〕官人不须强辨饰非。你与一伙无徒。一个叫做范克孝。一个叫做张教师。专一在外放鹰逐犬。踏伤田禾。扰害乡民。昨日爹爹知道。发怒生嗔。骂我不谏你。多亏母亲劝解方息。你是男子汉。自当成器方好。〔生〕是谁来说。〔旦〕富童儿来说。爹爹都知道了。〔生〕我去问那狗才。〔旦〕官人差了。不省自己之非。反与小人争辨。只依着母亲言语。打发那一伙回去。留心窗下攻书。那时风息树稳。强似分辨。〔生〕谨依岳母娘子之命。〔老旦〕遣回来历不明之人。莫似前番扰害民。〔生〕树正何愁移月影。〔合〕根深那怕大风摇。〔老旦旦下生吊场〕结义胜关张。岂期中道绝。情深不可抛。无言泪成血。方纔岳母娘子之言。深为有理。怪不得岳丈发怒。放鹰逐犬。果非君子之道。只一件。范克孝与我契结金兰。情投胶漆。此人有一身本事。眞旷世之英雄也。他终身靠托我。如何启齿。也罢。事出无奈。只得分别。异日进身。又去取他来。未为迟也。院子何在。〔末〕频听呼院子。连忙应一声。覆官人。有何使令。〔生〕院子。你去书房请范张二位官人出来。〔末〕范张二位官人有请。〔外丑同上介〕 

【菊花新】〔外〕十年凋弊一狐裘。馆谷恩深未得酬。征鴈过南楼。又早暮秋时候。

〔外〕托迹情何厚。〔生〕论交义益深。〔丑〕此来无补报。铭刻在吾心。〔外〕入门休问荣枯事。观见容颜便得知。哥哥。你为何愁容可掬。〔生〕二位贤弟。你不知道。我自有不乐之处。〔丑〕莫非我二人在此相扰府上已久。因此心中不乐。〔生〕不是。〔外〕仁兄并无此意。敢是嫂嫂心中不足。〔末〕二位官人。亦非此言。昨日富童儿在俺老爷面前。背了一场是非。道官人收集来历不明之人。放鹰逐犬。扰害乡民。老相公十分大怒。夫人小姐意欲打发二位起身。我官人难舍。为此心中不乐。〔丑〕是那个在老相公面前说扰害乡民。〔末〕是富童儿。〔丑〕待我去问他。就打这厮。〔外〕你若要与富童儿面证。老相公面上伤了和气。只索拜辞便了。〔丑〕范哥哥。你到有一身本事。有去处。我没去处。〔外〕四海之内。愁无去处。〔丑〕我舍不得。〔生〕敢是舍小弟不得。〔丑〕也不是。〔末〕你舍不得甚么。〔丑〕舍不得你家好酒。〔生〕二位要去。我不敢相留。院子。去取白银二十两。奉二位做路费。绵衣二套。路上御寒。〔末奉介生〕贤弟请收了。〔外丑受介生〕贤弟。异日我若进身。我提挈你。你若进身。你提携我。兄弟。此去酒要少吃。事要多谋。胜如韦皋的。终身靠他。与韦皋一般的。再休想亲近他。院子。将酒过来。〔末〕酒在此。 

【懒画眉】〔生〕临岐执袂泪涟涟。恨杀童儿使谮言。未知重会是何年。人生聚散如蓬转。莫为分襟苦挂牵。

【前腔】〔外〕萧萧只影到西川。晋谒蒙留礼甚虔。遽然拆散更堪怜。何时结草报衔环。没齿难忘感二天。

【前腔】〔丑〕解衣推食甚周全。海阔山高恩万千。终身满拟侍英贤。霎时谤讪分鸿鴈。合浦珠还是甚年。

【前腔】〔末〕能文能武两兼全。未献明珠久在渊。男儿壮志气冲天。愿此去云蒸豹变。再续交情莫弃捐。

风波平地起萧墙。



义重恩深不可忘。

雪拥蓝关应有会。



三星暂且作参商。 

第十七出
韦皋别妻

【秋夜月】〔净上〕田舍翁住在山圪落。恃老无端多凶恶。我每反被相辱没。欺善怕恶。欺善怕恶。

天眼恢恢。疎而不漏。前日韦姐夫被我在爹爹面前背了一场是非。将信将疑。我到去叫那乡间百姓。来爹爹手内吿韦皋。那乡民说。你家一个姐夫。吿他做甚么。险些儿被那乡民打了一顿。如今思量一计在此。把自家头发都打乱了。只说与乡民厮打。爹爹必然出来。再妆成一套瞒天大谎。叫韦皋在此无容身之地。〔净做哭介〕打坏了。不好了。 

【薄眉令】〔外上〕画堂深杳。疑在蓬莱三岛。见兽炉沈香缭遶。

童儿怎么。〔净〕爹爹。不好了。〔外〕为何。与谁厮打。〔净〕被乡民打坏了。〔外〕乡民怎么打你。〔净〕都是韦姐夫。〔外〕怎么都是韦姐夫。敢是他打你。〔净〕不是韦姐夫打。〔外〕韦皋叫乡民打你。〔净〕也不是。乡民被韦姐夫打搅了。今日都来吿与爹爹知道。我在门前。却去劝他。我说爹爹正睡。你们不要嚷。去了罢。我家姐夫不是这样人。说尤未了。他道我是党中人。不由分说。揪番便打我。将头发都打死了。〔外〕敢是撒了。〔净〕正是撒了。〔外〕那乡民都在那裏去了。〔净〕他打一顿。便走了。难道又在这裏。〔外〕我的人谁敢就打。〔净〕爹爹。打主看狗面。〔外〕打狗看主面。〔净〕正是。〔外〕请夫人小姐出来。〔净〕夫人小姐有请。〔老旦旦同上〕 

【前腔】〔老旦〕天香五株。丹桂今生应少。〔旦〕无奈椿萱衰老。

〔外〕夫人。你看你看。〔老旦〕富童儿。你为何这般模样。〔外〕都是韦皋畜生。〔老旦〕怎么又是韦皋。〔外〕富童儿。你说与奶奶知道。〔净〕韦姐夫领了这一伙无徒。在乡间放鹰逐犬。把乡民的禾稻都踏坏了。把人家鸡鹅都抢吃了。今日乡民来吿与爹爹知道。我好意劝他。他说我也是党中人。把我着着实实打了一顿。他自去了。〔老旦〕我曾分付。打发这一伙去了。你又来说谎。〔净〕爹爹奶奶。正是打发了他每。一发不惜行止。倚着姐夫名目。只管在人家去抢。〔外〕我的声名。都被那畜生坏了。怎么是好。也罢。我今日就要这穷狗骨头出去。定不干休。〔老旦〕童儿少说。我若打听出来。把你这奴才打死。〔外〕未曾说。便来护短。遮在面前。你好不贤。〔旦〕此乃妾身之罪。望爹爹宽恕则个。〔外〕你看。把我的人打得这般样。是何道理。 

【红衫儿】自恨前日不思料。招着韦皋。只为那不才的畜生。把我童儿打得这般模样。〔老旦〕敢是妆成模样。是他说谎自造。相公。童儿与韦皋呵。他两个觌面寃仇。〔净〕奶奶。韦姐夫也吃爹爹的饭。我童儿也吃爹爹的饭。两下有甚寃仇。〔老旦〕积恨尙未消。斗庄家虚揑圈套。生出祸苗。

〔外〕童儿你直说。 

【前腔】〔净〕奶奶。韦姐夫呵。与童儿无争较。本当不敢道。奈民间尽成谣。将此情上达皇朝。祸来侵不小。〔外〕万一官裏知道。那灾来怎逃。〔净〕鎭西川有十载功劳。一旦都废了。〔老旦〕那些不累着你。〔外〕你还开口。都是你误了我的女孩儿了。〔旦〕爹爹妈妈。请息雷霆之怒。只为他不肖。父母牵怀抱。扑簌簌泪珠抛。爹爹。你须据理推详。休听一面诡道。童儿。那被害之人呵。是那乡都甚堡。〔净〕姐姐。人多。记也记不得这许多。〔旦〕记一个明白根苗。那时叱韦皋便好。

〔外〕童儿。你直说与你姐姐知道。 

【前腔】〔净〕众埋怨应不小。〔老旦〕怎么不见人来吿他。〔净〕人非不欲来入吿。奈府堂宽恁深杳。又道是张府东床。恐怕护短焦懆。那被害之人呵。尽呑声受了。〔老旦〕你葫芦提倒。舵随风一味自恼。

【不是路】〔外〕絮絮叨叨。分辨不容空自恼。须知道士夫淸议动皇朝。〔生上〕忙来到。不知因甚相争闹。岳父岳母拜揖。〔外〕不成才。害百姓。忒妆乔。〔老旦〕祸根苗。为你支分躭气恼。那里无风先动草。〔外〕人口似碑。韦皋。你在乡间干得好事。〔生〕韦皋并不曾坏事。〔外〕是你掠鸡鹅。害百姓。浑如盗。使人焦。〔生〕是谁人来说。〔旦〕是富童儿来说的。〔生打净介〕我被你这无端使见识。行奸狡。岳翁切勿听他道。〔外〕打得好。打得好。只打富童儿。打不得张延赏么。〔生〕尙容访。何劳求疵与吹毛。〔外〕小儿曹。我意无非为汝好。出言抵撞眞粗糙。外观不好。

我看你不成才的畜生。我今日就要你出去。 

【红芍药】轻身好勇行凶暴。我不望你荣耀。快出去。快出去。〔生〕大丈夫志气在靑霄。效题桥。高车驷马荣归道。不信衡门空自老。怕只怕无福穿着紫罗袍。难消受五花官诰。〔外〕当今天子重英豪。谩自有才调。无数登庸总俊髦。少你一个佐廊庙。〔老旦〕男儿未遇休说诮。莫把芝兰当作草。〔外〕夫人。你尙兀自东掩与西遮。他那是个传家宝。

【尾声】须信分离在此遭。栖枝不稳如穷鸟。乞食沿门捧破瓢。

〔外〕女儿过来。你那不成才的畜生。无福承当我家财产。误了你终身之望。本欲双双连你赶将出去。非干你事。着你的穷酸乞丐。卽日出门。万事全休。若是延捱。依律发遣。今朝定要他出门去。〔旦〕爹爹暂息雷霆且宽恕。〔生〕常言此处不留人。须知更有留人处。〔外老旦并下生旦吊场生〕罢罢。听小人之言。到把我来作贱。娘子。只得在此吿别了。〔旦〕官人。童儿正在爹爹面前说你逢人就打。果然又在爹爹面前打他。一发显得你眞个粗糙了。〔生〕不要闲说。我就此去了罢。〔旦〕官人休要性急。人有三父八母。爹爹一时之忿。我母亲又不轻慢你。妾身又不薄待君。虽不以蒲柳之姿为介。乞念我母亲重贤之厚意。再留几日。〔生〕断然不住了。〔旦〕官人。你父母俱亡。那裏是你家乡。〔生〕呸。不枉了你父亲这般心性。终不然孟尝君就是你家做了。〔旦〕官人休要见左。我与你夫妇之情。岂有轻弃之礼。你是读书君子。如何见之浅乎。爹爹纵使不是。何不请母亲出来相别。径自去了。越显得你是无义之人。〔生〕娘子言之有理。请你母亲出来拜别。〔旦〕母亲有请。〔老旦〕门壻因顽劣。夫君性执迷。霎时风浪起。吹散渡头船。〔生〕岳母。适间有累。韦皋就此拜别。〔老旦〕贤壻。便是你岳父有些发怒。看老身分上。再住几日。〔生〕深谢岳母之恩。没齿不忘。韦皋断然不住了。就拜辞罢。〔老旦〕男子汉不激不发。俺壻非是落寞之人。自当以功名为念。休得要堕误了志气。今有白银二十两。与你路上做盘费。家资放着。有老身在此。谁人要得你的去。得官不得官。早寄音书。免吾罣念。〔旦〕官人。奴家有金钗一对。白银一十两。以作路费。〔生〕足见岳母娘子之情。这金钗银子。分文不敢受。〔旦〕官人。你不受。敢是嫌少。〔生〕非此说。韦皋此去。他日得了功名。你爹爹只说是将金银贿赂。只为你父亲是个见小之人。男子汉自当赤手成名。实不敢要。〔旦〕官人。你所见差矣。又一件。但不知你应赴科举。不知还投奔那一个相知。莫使妾有白头之叹。实是几时回来。〔生〕娘子。我此去端的前往代州。投奔李令公。此人大丈夫。宽仁厚义。相应留我。下科应举。若得一官半职。卽便回来。我岂肯做负心的刘文龙。忘旧好的鲁秋胡。〔旦〕官人。刘文龙之妻须丈夫见甚偏。其妻能自保守无玷。鲁秋胡自是不仁。非干妻子之事。妾身愿官人此去。早早成名。夫妻重会。〔生〕娘子。就此拜别。庐山巓。燕山巓。两岸山巓云断连。难遮离恨天。〔旦〕君泪涟。妾泪涟。两处相思各一天。相逢知几年。〔老旦〕你夫意坚。妻意坚。衣锦应须及早还。毋令眼望穿。〔生拜介〕 

【五更转】〔生〕宝镜分。文鸾散。溋溋泪暗弹。容留半子。半子恩无限。一旦分离。番做了失羣孤鴈。〔旦〕官人。不知此去要投甚么人。〔生〕李令公鎭代州为官显。〔旦〕他是你甚么人。〔生〕他与我家尊契合。拟定垂靑盼。〔旦〕官人此去。得官卽便回程。〔生〕稍得身荣。怎肯将伊抛赚。

【前腔】〔旦〕去意忙。嗟难挽。把恩情作等闲。霎时割爱。割爱轻分散。风雨凄然。愁你路途谁惯。官人。你是个君子人暂时穷天应鉴。不比寻常萍梗随风飐。须念结发情深。休使闲花羁绊。

【前腔】〔老旦〕吾年老。兼多患。无儿鬓已斑。将伊倚依。倚依亲相看。祸起须臾。顷刻恩倾一旦。贤壻此去。到代州时节。况値道路长连云栈。风霜自保休敎慢。大展雄才。效取刘侯翼汉。

〔生〕岳母娘子请回。韦皋就此行了。 

【哭相思】分散鸾凰玉镜空。霎时割爱各西东。一江月色牵行色。万里音书托便鸿。

〔老旦下生旦吊场生行介旦扯生衣介〕官人那裏去。再住几日去罢。〔生〕多感娘子盛意。小生一日也不住了。请回罢。 

【尾犯序】〔旦悲介〕最苦是生离。那况情浓。不觉凄其。野店深闺。叹两地相思。君去。奴不虑千山万水。只虑你只影自驰驱。

【前腔】〔生〕自盟结发到期颐。平地风波。一旦暌违。交颈鸳鸯。可怜各自飞。吾也不虑孤身万里。也不虑登山涉水。吾只虑靑灯夜雨。坐想与眠思。

【前腔】〔旦〕我执手问归期。一语未终。两泪先垂。后夜相思。千里月明何处。君去莫忘我糟糠旧妻。休恋着花柳艳姬。当记得伏雌烹煑。曾把扊扅炊。

【前腔】〔生〕萧墙祸起在须臾。恼恨童儿生谤非。都笑硕辅名公反受欺。吾去不唾手步蟾宫折桂枝。须奋身金戈铁骑。岂肯学负心吴起。得志便休妻。

〔旦〕官人。你须及早回来。好歹要寄一封音信回来。〔生〕不须娘子嘱付。卑人就此别了。 

【哭相思】愁傍春山锁翠眉。风尘从此染征衣。你归绣阁劳淸梦。我向边城谒故知。〔下〕 

【前腔】〔旦〕愁万斛泪双垂。送君不忍与君违。香闺野店相悬隔。一日相思十二时。 

第十八出
克孝剽掠

【玩仙灯】〔外上〕啸聚山林。不怕官军止禁。

峻岭高岗立寨门。喽啰都带茜红巾。不图拜将封侯贵。且作衣丰食足人。自家范克孝是也。前日结义哥哥韦皋。多谢他身衣口食周济。深拟终身之望。不意童儿搬斗是非。无奈别了恩人。一向不知下落。意欲回归故里。争奈路途迢递。近逢敢死落草之辈。扶我为逋逃之主。立下营寨。剽掠行旅。以给日用。不免叫喽啰每出来。喽啰每那裏。 

【水底鱼儿】〔丑净上〕击鼓鸣锣。杀人幷放火。倚山为寨。号为拦路虎。金银财宝刼来如粪土。无钱买路。霸王也难过。霸王也难过。

手执一条红闷棍。腰横三尺杀人刀。劫得财来沽美酒。醉扶归去月儿高。主帅升厅。近前相见。覆主帅。众喽啰叩头。〔外〕众喽啰每。我与你在此间十分幽僻。喜无官军搅扰。汝等各逞本事。操演一番。却不是好。〔众演科外〕闻有白额虎在山中为害。我这裏正少一虎皮垫坐。汝等各带器械。同去打虎。虎肉赏汝。虎皮与我垫坐。可不是好也。 

【包子令】〔众〕山前山后寻虎窝。寻虎窝。不须布网与张罗。与张罗。大虫该死来拦路。剥皮取骨赏喽啰。赏喽啰。〔合〕齐声呐喊下山坡。

【前腔】〔丑净〕觅迹寻踪险处过。险处过。敎他性命见阎罗。见阎罗。弓开箭中大虫倒。献来寨主请功多。请功多。〔合前〕 

赤帜红旗布满山。



行商经过尽心寒。

帐中稍有闲时节。



便把阴符仔细看。 

第十九出
韦遇克孝

【金焦叶】〔生上〕路途跋涉。这柔肠顿成万结。自那日一别离割舍。只得偷弹泪血。

北风烈烈荐严寒。裸洗征人进欲难。莫道冯唐嗟未遇。谁人肯念布衣单。韦皋椿萱凋谢。场屋淹留。投奔张延赏。深感留作门壻。只为童儿搬斗是非。决意要我分散。良可伤怀。又想我结义兄弟范克孝。自从那日别了。更不知何处安身。何日再会。愈加凄楚。吾今欲往代州。投奔李令公。在路两月。盘缠将尽。如何是好。你看道路崎岖。人烟绝迹。不免趱行几步。再作区处。 

【朝元歌】人离人合。离合天之数。月圆月缺。圆缺天之度。月岂常缺。人岂常孤。曾记得淮阴寄食。莘野耕锄。包羞忍辱眞丈夫。瘦马倦长途。淸霜啼鹧鸪。豺狼满地。豺狼满地。几时得见代州亲故。见代州亲故。

正行之间。不觉山衔落日。倦鸟投林。前后无人家可奔。如何是好。不免向前山岩屈曲之处。权歇一宵。明日又行。正是路苦方为苦。家贫未是贫。好苦呵。 

【夜行船】〔外末上〕月黑云迷人静悄。忽听得猛虎咆哮。趱步趋前。一鎗刺倒。〔外跌介〕呀。怪哉。又早闪我一交。

〔生〕身伴曾无十万钱。胸中经史有千篇。道傍一夜权栖息。当救韦皋一少年。〔外〕好怪好怪。适间猛虎咆哮。一鎗刺去。闪我一跌。惊将起来。又道我结义哥哥名字。想起我那哥哥。如何来到此间。天下多有同名同姓的。待我且问他一问。那汉子何方人氏。〔生〕念韦皋京兆远安县人氏。赘与张延赏家为壻。因童儿诽谤。岳父听谗。忿气来投李令公。不意偶触虎威。望将军放生。〔外〕你是我哥哥。请起请起。〔生〕不敢不敢。将军你休要错认了。〔外〕哥哥。我就是范克孝兄弟。〔生〕却原来是贤弟。 

【哭相思】〔众〕那日分违情恋眷。今宵不意重相见。

〔外〕哥哥。适间冲撞。恕罪恕罪。〔生〕贤弟怎么这等打扮。一定做下些歹事。〔外〕哥哥一言难尽。请到前面小寨中。备陈其故。〔生〕只待天明。就要行路。不及造拜。〔外〕此处不好歇宿。还到寨中去。〔生〕夜色将阑。不须睡了。〔外〕小弟在宅。深蒙解衣推食。受此大恩。今日哥哥在此。宁无一罇。以表寸心。〔生〕你知我平昔不飮酒。〔外〕旣如此。喽啰每。你去寨中安排酒馔送来。〔生〕这也不须送来。送来我亦不用。你且把前后衷情。说与我知道。 

【蛮牌令】〔外〕恩兄且听吿。一别两相抛。我孤身无倚靠。立寨傍山岛。豢养恩天高海深。欲走报奈路远山遥。谁承望再遇故交。何妨效犬马之劳。

【前腔】〔生〕你身着锦征袍。手执点钢刀。茜红巾头上带。恃勇逞英豪。逆天罪造下不小。总恩赦不得相饶。好收拾须宜及早。如贪恋定然不好。

【前腔】〔外〕仁兄你量忒小。小弟气英豪。请君同落草。与弟共逍遥。白玉带日围虎腰。象牙床夜伴多娇。须强似穷途饿莩。请同乐不须推调。

【前腔】〔生〕你说话太顚倒。做作忒蹊跷。兄弟。你说英雄。我就把几个勇的比你。绿林徒空勇猛。赤眉辈枉英雄。辜负你三略六韬。臭名儿靑史高标。那曾见荣华到老。劝伊家改过为高。

〔外〕吿哥哥知道。小弟自别恩人。有一身武艺。谁肯留我在家。出于无奈。只得收集几个无徒。剽掠为计。今因缺少一虎皮垫坐。下山打虎。不想惊起哥哥。万望恕小弟之罪。哥哥。小弟手下见有五百喽啰。今唐末陵夷。羣盗并起。不若哥哥做一个寨主。小弟扶助。以图大事。多少是好。〔生〕兄弟差矣。岂不闻义理之勇不可无。血气之勇不可有。这等断然不可。就此吿别。不及尽情。〔外〕哥哥。你飘然径去。茫然无情。敢问日前何爱我之深。今日何拒我之甚。〔生〕与善人交。如入芝兰之室。与恶人交。如入鲍鱼之肆。你前日一身武艺。满腹阴符。我故朝暮相亲。你今纲常扫地。罪恶弥天。我故匆匆相拒。不过为此。非有他故。〔外〕哥哥。路已行差。事已干错。小弟悔之无及。〔生〕兄弟。你说那裏话。人孰无过。改之为贵。如今声息未显。还好改过。以后事迹昭彰。不可转移。〔外〕望哥哥指教。〔生〕方今社稷陵夷。国家多难。当舍了山寨。散了喽啰。同我前去代州。投奔李令公。以求进用。此人操国重权。宽仁好士。他必留我和你。那时与国家出力。寻一个进身。如此转祸为福。反邪归正。却不是好。你到教我做这般勾当。实非报我之恩。反陷我在不义之地也。〔外〕哥哥言之有理。卽今放火。焚了山寨。散了喽啰。收拾些盘缠。随哥哥就行。〔生〕如此甚好。〔外〕众喽啰听着。与我放火烧了山寨。各自归家去。务农生理。今后不可为非。〔众〕领钧旨。 

火焚山寨散喽啰。



再不山前布网罗。

归正弃邪凶化吉。



从今商旅任经过。 

第二十出
朱泚侵唐

【玩仙灯】〔丑上〕风高月黑鎭嵯峨。雄据中原笑楚歌。天地若容呵。直把中原收复。

剑光烨烨吐冰花。人杰山雄起暮笳。可笑唐朝尸位相。等闲端坐飮流霞。自家朱泚是也。功称五霸。雄据三关。百发百中。望风而战者魂消。七纵七擒。闻姓而归者下拜。常笑子弟八千而兵败。吕布三姓以无成。正是男儿要展擎天手。莫作畏刀避剑人。趁此秋高马肥。不免唤手下头目出来计议。复取前仇。多少是好。众头目向前。〔末同众上〕天翻地覆取中原。虎斗龙争未息肩。惯战多谋天助顺。势无两立不同天。元帅有何使令。〔丑〕众头目们听吾道来。卽今唐天子失政。有功不赏。有罪不诛。赤心者远贬岭南。谗佞者安居廊庙。三边七关无粮。八位五侯肥俸。非我故要如此。其实受气不过。前者分付你办下衣甲。可完备了不曾。〔末〕俱完备了。〔丑〕众头目听吾号令。月黑休渡河。马瘦莫前进。临阵不可退畏。下营务要吉利。鼓鸣而进。金鸣而退。旗开取胜。马到擒人。分付尤云光。先领五千人马进发。我随后领兵接应。〔末〕领钧旨。 

【淸江引】〔丑〕风高月朗秋气淸。正好相征进。雌雄顷刻分。成败须臾定。据中原安如盘石稳。

【前腔】〔末〕兵勇马肥器械精。帐下旌旗整。箭离弦奏功。刀动倾人命。直杀得鬼哭神嚎天地暝。

【前腔】〔净〕主兵军法严又明。号令风霆迅。速征尽伏从。远近皆归顺。望军中果然威凛凛。

马鞍山前草微黄。



正好交兵作战场。

得失荣枯皆由命。



死生难脱利名缰。 

第二十一出
李晟招贤

【玩仙灯】〔末上〕宝剑拥重裘。玉鞭驰骏。心抱庙堂忧。腰佩封侯印。

四方盗起如屯蜂。狼烟烈焰熏天红。将军一怒天下息。腥膻扫尽夷从风。公尔忘私愿已久。此身许国不知有。金戈挽日酬战征。麒麟图画功为首。雁门关外秋风烈。铁衣披戍卧寒月。汗马心勤二十年。羸却斑斑鬓如雪。天子明见万里余。几番劳绩来旌书。肘悬金印大如斗。无负堂堂七尺躯。下官乃代州令公李晟是也。旧居文职。新列武班。得专生杀。威鎭西川。暂退食公衙。偷闲私宅。恐有怀才抱艺之人。远来投谒。若不将进。是谓失人。周公握发吐哺。正此谓也。左右那裏。〔丑〕细柳营前听号令。大辕门外看驰驱。覆元帅。有何使令。〔末〕左右的。卽今四方扰攘。贼盗并起。正是用人之际。朝廷有旨。着我招集贤士。凡有往来参谒之人。其中多有高明之士。如远来的。急与通报。不可隐漏。须请进以礼相留。以备国家之用。如不与他通报。罪及汝等。〔丑〕领钧旨。 

【步步娇】〔生外同上〕仕路崎岖云程阻。宦海舟难渡。关山片月孤。霜冷风寒。怎禁凄楚。弹铗叹无鱼。渐近长安路。

〔生〕寒儒元是簪缨裔。怒气冲冠时不利。〔外〕盐车骐骥岂终淹。十载狐裘竟凋弊。〔生〕兄弟。这裏就是元帅府门。〔见丑介〕大哥拜揖。〔丑〕官人那裏。〔生〕小生是京兆远安县韦皋。来拜你老爷。烦乞通报。〔丑〕先生少待。禀元帅。外面有一个韦皋来见。〔末〕韦皋是我故人之子。快请进来。〔丑〕先生。元帅有请。〔生〕兄弟少待禀过元帅。方可进见。〔外〕哥哥先进。〔生见介〕叔父拜揖。韦皋托在父执。敢此径造。冒犯威颜。不胜战栗。〔末〕幼年曾接丰标。及壮未曾经识。不意一貌堂堂。可喜可喜。又闻入赘张相公府中。如何得投至此。〔生〕蒙叔父罣心。果赘在彼府内。进见之初。未敢备陈。小侄有一个义弟范克孝。在外未敢擅进。〔末〕旣是贤侄金兰契友。何不早说。左右的快请进来。〔丑〕官人。元帅有请。〔外见介〕元帅请坐。待范克孝参拜。〔末〕不须下礼。贤侄几年不见。不知你学问如何。〔外〕启知元帅。韦兄有经济之才。眞庙廊之器。奈何时运未通。功名不遂。〔末〕贤侄。六韬三略。曾检阅否。〔生〕小侄略知一二。〔末〕汝义弟有何高艺。〔生〕禀叔父知道。此人有万夫不当之勇。十八般武艺。件件皆能。曾在颍阳山徒搏一虎。纔过山西。又打死一虎。〔末〕伟然一躯。断非久淹之人。〔生〕叔父跟前。岂敢一言虚夸。〔末〕贤侄旣谙文通武。范克孝又雄力绝人。如今正是用人之际。三月前圣旨到来。说道不拘功臣庶士。见任退休。一应敢勇之人。能知兵法。或有当身武艺者。卽将府库钱粮收养贤士。以需国家之用。二位来得正好。待下官申奏朝廷。听候取用。〔生〕多谢叔父。〔末〕近闻得圣驾亲征。已曾差人去打探声息。不知何如。想目下定有回报。左右的。天道寒冷。且置酒来。〔生〕不劳赐酒。〔末〕一来与二位接风。二来与二位暖寒。〔丑〕禀元帅。酒在此。 

【好事近】〔末把盏介〕丰采久暌违。老怀抑郁追思。一杯蔬酒。聊慰远来佳意。克孝。你堂堂貌伟。梁栋材定作邦家器。我当保举贤能。二位管敎都衣锦归。

【前腔】〔生〕念家尊交谊乞提携。叔父有善兼天下名誉。不辜来意。足感厚情之至。小侄呵才疎德匪。我从今朝夕听垂诲。望叔父荐拔寒微。办赤心报答明主。

【前腔】〔外〕徐州沛县是乡闾。念克孝粗知武艺。双亲早逝。与仁兄偶然为结义。他令岳张相公呵。听童儿是非。霎时祸起萧墙内。因此我仁兄忿气。故不惮千里来投。眞个是太山之倚。

【太平令】〔净上〕疾走如飞。戍鼓连天狼烟起。胡笳彻夜西风裏。龙争虎斗辨雄雌。〔末〕探事的且喘息定。事何如。御驾亲征胜与输。〔净〕奉天圣驾都围住。满城不日竖降旗。

吿将军知道。边塞上十分紧急。〔末〕怎见得。〔净〕但只见烟生紫塞。日蔽黄沙。风豕长蛇。互相呑倂。龙争虎斗。各自争强。红旗赤帜。布满四方。女哭男啼。惊惶万户。雄兵猛将。一似聚蚁屯蜂。短剑长鎗。好似森林密竹。东有李希烈军马犯边。西有尤云光戳战。圣驾围住奉天县裏。内无粮草。外绝救兵。将军急当救驾。不可迟缓。〔末〕旣如此。二位少留舍下。待老夫统兵救驾。〔生〕吿叔父得知。我二人虽无谋略。愿随叔父助阵。〔末〕好好。贤侄你虽知兵法。未曾遇敌。须当用意小心。今拨五千人马。与二位作为先锋。开山洗路。老夫亲率大兵。下营督战便了。〔净〕吿将军。兵书云。多算则胜。少算则不胜。恐将军救驾心急。不备后兵。敌人势大。不可轻视。〔末〕你晓得甚么。吾闻兵书云。疾进缓退。将之谋也。圣驾被围。事若烧眉。度日如年。孟子云。虽有智慧。不如乘势。敌人得志心骄。料无援兵后至。吾将大兵。从中突出。贼人以为从天而下。必斩将搴旗。大功可收。圣驾可夺矣。贤侄。 

【扑灯蛾】汝当率雄师。登山与渡水。赏罚无偏向。士卒用心无怨也。克孝。你施威仗勇。办赤心保驾扶主。若还是功成捷报。管腰金衣紫富贵在须臾。

【前腔】〔生〕忠诚臣子心。汗马男儿事。义胆与忠肝。摧锋冒险不避也。龙蟠虎踞。敢当锋决个输赢。管叛亡授首。肯敎中国诿蛮夷。

【前腔】〔外〕矢石吾敢当。生死我不惧。破虏反掌间。不须在心萦系也。封侯万里。那其间纔是男儿。方显英雄武艺。把蛮烟尽扫定无遗。

【尾声】旗开得胜英雄事。马到功成智士机。管取君恩拜紫泥。

跃马扬鞭立大功。



一朝疾扫虏尘空。

三边夜警无传箭。



愿取天山早挂弓。 

第二十二出
祝香保父

〔净上〕人无远虑。必有近忧。前日韦姐夫被我背了一场是非。爹爹一时赶出去了。小姐恨入骨髓。他是亲生的女儿。爹爹倘若回心转意。教我如何是好。如今一不做。二不休。我见小姐为因爹爹身体不安。每日到祠堂中祈保。方纔又拿香纸去了。待我将机就计。只说道小姐呪骂爹爹。不免哄爹爹到祠堂中去。撞着小姐。我便当他面前叫破了。就后有话说。不过只是报寃。妙计妙计。计就月中擒玉兔。谋成日裏捉金乌。〔下〕 

【天下乐】〔旦上〕罢舞离鸾镜掩尘。那堪风雨老灵椿。

徐步出阶庭。西林近日斜。对天通意旨。鉴取妾身诚。奴家思想着。父母养育妾身长大。多少劬劳。今享此富贵。皆是父母福庇。近日爹爹身体不安。无可报答。不免到神前立下玄疏。减妾身二十年阳寿。添爹爹二十年遐龄。多少是好。 

【石榴花】心香一炷。稽首吿穹苍。严父病在膏肓。恩罔极。未曾偿。愿减妾身年添父龄长。愿霎时体康。百年强健常无恙。望天心乞赐周全。庶表我为女衷肠。

【石竹花】〔净外上〕病卧房帏。屈指又经数月。面貌萎黄。力衰体怯。

〔净〕爹爹。你久病卧床。我扶着你走动一走动。〔外〕这等到好。〔扶走介〕你看这厅上。也无人打扫。几案都是尘垢。〔净〕爹爹。你休要闲管。请自保养精神。祠堂门到开了。爹爹进去祷祈神力保佑。这病就好。〔外〕到也说得是。〔行介〕呀。谁烧纸钱在此。〔净〕姐姐在这裏。问姐姐便是。〔外〕我儿。谁在此烧纸钱。〔旦背云〕欲说眞情。又道沽名。欲待不说。又难回话。事处两难。怎生是好。〔净〕爹爹。今日童儿不说。更待何时。姐姐因你前日赶了姐夫出去。每日自言自语。切齿怨恨。如今对天呪骂爹爹早死早灭。待他夫妻完聚。因此上在此烧纸。〔外〕你呪得我好。养得你这等长大。你忍下得这等毒手。〔旦〕童儿休得无礼。怎么在爹爹面前无中生有。架空说这一场。我为爹爹久病。减寿立疏。祈保身体。那有这话。 

【一封书】〔外打介〕自生你似掌珠。敎拈针及读书。寒时节与衣。饱肥甘尤虑饥。及至夫妻成匹配。反背深恩呪咀吾。对神祗。恶言词。女害亲爹甚所为。

【前腔】〔老旦上〕纱厨裏睡起。闷无聊倚翠帏。无人问起居。隔花阴鸟自啼。忽听得堂前人竞语。敛衽忙将莲步移。父和儿。事何如。两两諠哗辨是非。

〔外〕你养得好女儿。对天呪我早死早灭。童儿取大棍来。〔老旦〕相公。孩儿是你的女。料无大事。便有些差池。亦当饶恕。况孩儿知今博古。岂肯为此不孝。〔外〕又来护短了。我身体方纔好些。又对天呪骂我。〔老旦〕是谁见。〔外〕是童儿见。〔老旦〕孩儿。此事有无。何不与他辨说。〔旦〕爹爹母亲在上。天地神明鉴察。孩儿因爹爹身子不安。烧香立疏。保佑霎时健康。减妾二十年阳寿。添爹爹二十年遐龄。不料爹爹与童儿到来。急遽之间。不及吿诉。欲说祈祷。又道沽名。所以不好回答。岂料童儿在爹爹面前谤言。道奴家对天烧纸。呪骂爹爹早死早灭。爹爹不察情由。将孩儿打倒在此。〔老旦〕却原来。相公。孩儿见你身体不安。他在神前立疏保佑。减己阳寿。添汝遐龄。何反听此谤言。将他责打。〔外〕夫人不要听他。旣有此心。何不早说。见我要打便胡说。〔老旦〕孩儿过来。是非说与你爹爹听着。 

【山坡羊】〔旦〕爹爹休嗔休怪。孩儿叨承钟爱。为爹爹有病。终朝废食。终夜衣不解。恶祸胎。无端降下来。把迷天大罪。大罪将奴害。谁想爹爹反忌猜。〔合〕哀哉。思之泪满腮。哀哉。思之泪满腮。

【前腔】〔老旦〕听妾一言宽解。父子人伦之大。三纲五典。五典曾谙解。休致猜。把雷霆怒且拨开。易云愆忿。愆忿君当戒。只怕父子相残天降灾。〔合前〕 

【前腔】〔外〕你好蹊跷作怪。动不动为他来遮盖。谁人似你。似你禽犊爱。你口莫开。牝鸡鸣祸便来。我胸中自有。自有分明在。自恨亲生女不才。〔合前〕 

孩儿怎敢逆爹娘。



怎奈爹行不忖量。

耕牛为主遭鞭打。



哑妇倾杯惹祸殃。 

第二十三出
韦皋领兵

【宴陈平】〔生上〕脱却旧儒衣。便望封侯。〔外〕雄兵百万须授首。不斩渠魁誓不休。

〔生〕黄河岂常浊。澄淸亦有时。功名仗三箭。不用万言书。韦皋乃白面书生。多蒙叔父李令公。着我领五千人马。同贤弟前去开山洗路。就此起程。不免叫军校过来。分付他则个。军校每何在。〔末同众上〕用箭须用长。挽弓须挽强。射人先射马。擒贼先擒王。覆先锋。有何钧旨。〔生〕军士每近前听吾号令。一不许逡巡畏缩。二不许轻易扬威。三不许乱鸣金鼓。四不许泄漏军情。五不许移前易后。六不许慢令致期。七不许忤违军令。八不许队伍参差。九不许拾遗窃取。十不许信地擅离。有违军令者斩。虚报军情者斩。掳掠财物者斩。自相争竞者斩。务要同心协力。以收大功。分付前军。离城十里。掘下陷坑。仍将草茅来遮盖。临阵之时。诈败佯输。从侧路奔走。〔外〕哥哥为何诈败。〔生〕你不知道。那贼人见浅。一径大路赶来。必堕吾计中。贼可擒矣。 

【窣地锦裆】旌旗蔽日满天红。蹀■〈爕〉霜蹄马似龙。三军一鼓便擒戎。顷刻胡尘一扫空。

【前腔】〔净引众上〕冲天杀气黑漫漫。壮士闻风心胆寒。鸣锣击鼓彻云端。莫作寻常一例看。

〔净〕来将何人。怎敢领兵对阵。〔生〕吾乃李令公帐下副将韦皋。先锋范克孝是也。汝是何人。〔净〕吾乃朱太尉手下副将尤云光是也。〔生〕你这逆贼。好好开了城门。献出驾来。万事俱休。稍有迟违。杀得你片甲不存。悔之晚矣。〔净〕无名小将。休得乱言。排开阵势。与你厮战。 

【双劝酒】〔生净杀介〕鼓鸣金进。弓开弦响。众军用心。论功升赏。区区小将有何强。敢与相持胡斗莽。

【窣地锦裆】〔净众〕连年得胜驾都围。不料韦皋会使机。空坑陷马怎施为。只得投降听指挥。

〔生〕尤云光已擒。余兵星散。不必穷追。且将尤云光绑在军前。将士每传令休息。先以牛酒犒劳。然后论功升赏。众军奏凯回阵。〔众〕得令。 

【水底鱼】〔末领众上〕战鼓如雷。旌旗猎猎飞。鞭敲金凳。人唱凯歌回。

【前腔】鎗刀摆列。军容煞整齐。到韦将军营寨。远闻得胜归。

快传令太尉。领兵来策应。〔相见介生〕多蒙叔父挂心。〔末〕贤侄。可喜可喜。〔生〕吿叔父得知。贼首已擒。余兵星散。李希烈不战自溃。圣围已解。但无人保驾。倂解贼首上京。〔末〕老夫恐二位不谙战征。难退希烈云光。故亲率大兵。前来策应。且喜功成。范克孝。今日方见你勇猛。贤侄保驾。克孝解贼。二位一同上京。听候升赏。〔生〕还请叔父保驾。〔末〕老夫信地不可擅离。二位还去。我这裏一壁厢将功申奏朝廷。定有升赏。〔外〕如此多谢叔父了。 

三箭定天山。



长歌入汉关。

功因多难立。



身为太平闲。 

第二十四出
提领央媒

【梨花儿】〔丑上〕风流提领家富豪。风流惯使风流钞。只为风流折了腰。嗏。风流落在风流套。

我是个风流提领。惯要游山玩景。只因没了夫人。怎捱得冬天脚冷。夜来叫屈连天。恨不得临渴掘井。使了千钱万钱。不得亲事完整。自家王提领是也。只因丧了夫人。打探得张相公府中有一小姐。十分标致。吾欲娶之。未知姻缘若何。不免叫院子出来商议则个。院子那裏。〔末〕一声呼院子。两脚走东西。覆相公。有何分付。〔丑〕我欲要取张相公的小姐为妻。〔末〕相公差矣。那小姐是有丈夫的。使不得。〔丑〕院子。你不知道。他丈夫不成器。被张相公赶出去了。只是无人做媒。〔末〕旣然如此。张相公府中有个富童。老相公十分爱他。若得他主婚。此亲事便成。〔丑〕快去请来。〔末〕富管家有请。〔内应〕是谁请我。〔末〕王提领相请。〔净〕就来了。 

【前腔】门外是谁称管家。乔妆乔扮满面麻。摆摆摇摇自奬夸。嗏。东岳庙裏神灵怕。

〔末〕只好惊鬼。〔净〕不惊鬼何人怕我。王相公拜揖。〔丑〕尊舅拜揖。〔净〕王相公。不来亲者强来亲。今日呼唤。有何钧旨。〔丑跪介〕有一事。望乞作成作成。〔净〕请起请起。有事但说。〔丑〕闻得府上小姐寡居日久。下官意欲求为妻室。欲烦管家主张。若得成全此事。重重相谢。〔净〕道是甚么事。原来如此。这等何难。旣蒙抬举。都在小人身上。〔丑〕多谢多谢。若得应承。万望回报。 

【胡笳令】只为夫妻中路离。空抱鼓盆悲。若还成就姻缘事。定应宿世系红丝。

【前腔】〔净〕下礼行茶都莫提。我自有施为。但请童儿吃一醉。管敎成就做夫妻。

【前腔】浪语闲言都是虚。媒妁你要用心机。蓝桥若得春消息。好花折取一枝归。

两边好歹我都包。



女渡银河驾鹊桥。

今世夫妻前世事。



冰人不必絮叨叨。 

第二十五出
韦皋得眞

【菊花新】〔生上〕关山夜月照矛戈。转日回天功绩多。天意果如何。未见皇恩及我。

壮士长驱气若虹。万人谁敢当吾风。凯歌齐唱入朝去。山呼拜舞承明宫。丹心一点似葵侧。臣子坚刚如铁石。圣朝公道日月明。照耀古今谁与匹。小生只因父母双亡。又兼连科不第。干谒张相公。得谐夫妇之好。奈岳父听谗。特来投奔李令公。又蒙令公言听计用。遂成大功。今者因解尤云光赴京。卽在会同馆听候圣旨。不免解下戎衣。少息劳苦。已令范克孝朝门外打听圣旨。未知何如。小生自从那日别了娘子。未知安否何如。又未知岳父岳母处如何。仔细思量起来。不觉澘然泪下。 

【啄木儿】分鸾凤已数年。未审月貌花容可似前。记临岐手执叮咛。得功名早归庭院。喜别来已得身荣显。勋名震动功不浅。候圣旨褒封衣锦旋。

【三段儿】童儿谮言。这寃仇不共戴天。岳母见怜。愿早还乡伏罪愆。三牲五鼎为供膳。显夫人选恩非浅。夫妇同欢续断弦。

【归朝欢】〔外〕朝门外。朝门外拱候旨传。〔生〕你回来了。事体何如。〔外〕未见皇言下九天。忽相见。忽相见店主寄言。〔生〕他姓甚么。〔外〕此人说道姓王。〔生〕他在那裏住。〔外〕家住摘星桥畔。〔生〕他说甚言语。〔外〕道吾兄昔日留伎馆。玉箫可意曾留恋。特写春容寄少年。

【三段子】〔生〕说着泪涟涟。月下花前情万千。鸨母见偏。忽起风波散锦鸳。自投西蜀经年。为死生未卜常怀念。会晤无由各一天。

〔外〕哥哥不须下泪。见有店主人在此。〔生〕我为王事。不及着人看他。着那汉子进来见我。〔净〕小人叩头。〔生〕你是何人。〔净〕小人是摘星桥王婆店。大人昔日做下处。〔生〕到此何干。〔净〕玉箫姐寄一幅春容在小人店中。闻知大人到此。特地送来。〔生〕几时寄来在你店中。〔净〕大人离店未久。王小二送来。不遇大人。留在店中。〔生〕玉箫姐一向好么。〔净〕大人还不知道。闻得书来之后。玉箫大姐为着大人。口吞玉环。哽咽而死。〔生〕可怜可怜。将春容上来。你出门外伺候。我着人来打发你去。〔净〕一心忙似箭。两脚走如飞。〔净下生外看介〕  

【前腔】〔生念诗悲介〕前生运蹇。以致今生分缘浅。今生命悭。拟结来生未了缘。丹靑过目如亲见。妇人似你贞烈罕。难得身堕风尘节义全。

【归朝欢】这节义。这节义伊谁与传。我心铭徒自镌。这骸骨。这骸骨伊谁与塡。我心旌徒自悬。乐昌一旦俄分镜。延平津怎得重会剑。洛浦何年珠再还。

【前腔】〔外〕不须用。不须用嚎啕怨天。夫妇皆因宿世缘。思尊嫂思尊嫂正当妙年。鸾凤和鸣期百年。奈死生有命难移转。蓝田种玉根还浅。更为思君丧九泉。

【尾声】〔合〕梨花夜雨飞琼片。荷叶秋霜委翠钿。怎得花再鲜姸荷再圆。

〔末上〕扣首承王命。回身转玉阶。圣旨已到。跪听宣读。皇帝诏曰。朕闻先代轩辕破蚩尤。非仗武不能。大禹征有苗。非用兵不克。兵乃邦家爪牙。武实封疆捍御。兹者中原陆沈。犬羊鼎沸。希烈弄兵西扰。朱泚率众南侵。生民涂炭。朕甚悯焉。为此驾幸亲征。不意陷身狐窟。李晟选将得人。用兵有法。韦皋出战奋勇。百战百胜。而建立奇功。范克孝勇冠三军。而力移九鼎。此三人者。奠已破之山河。复几危之社稷。李晟升天下都元帅。食邑五千户。韦皋授西川节度使。操生杀之权。代张延赏之任。范克孝授骁骑将军。亦暂任西川。同理军务。卽随韦皋。亲賷玉音交割。呜呼。李晟举贤匡国。乃臣子之忠诚。旌善赏功。乃朝廷之大典。沐此黄麻。各司厥职。望阙谢恩。山呼。〔生外〕万岁万岁万万岁。〔末〕下官吿别。〔生〕请馆驿中茶饭。〔末〕多谢多谢。〔生〕好排茶饭供朝使。尊重衣冠答圣明。〔末下〕 

【大圣乐】〔生〕谢吾皇手诏荣除。岂料光生腐草余。才疎任重心惭愧。惟赤胆贯虹霓。今喜岳翁显任皋迁替。昼锦荣归世所稀。〔合〕辞京国。返故庐。夫荣妻贵耀门闾。悬金印。服紫衣。长安道上马如飞。

【前腔】〔外〕谢仁兄荫及区区。厚德铭心不可违。天恩降勑为边备。局量浅怎施为。追思狂稚当年事。今日方知昨日非。

〔合前生〕左右的。与我先賷公文一角到西川去。〔外〕哥哥。是甚么公文。〔生〕韩翱的公文。我把韦皋二字改作韩翱。庶免岳父羞见。 

丹凤衔书下玉墀。



谁知大将是鸿儒。

纷纷车马多如簇。



一路风光到草庐。 

第二十六出
逼女更夫

【谒金门】〔外上〕侯门深似海。人马过来稀。昼永人闲谁作侣。消磨白日无过只仗琴书。

老病今安托上天。明香满爇吿神前。自怜膝下儿孙少。幼女犹能奉暮年。我张延赏家资富足。爵禄崇高。争奈无子。止有一女。不料招这不成才的韦皋为壻。被我赶出去。不知下落。童儿那裏。〔净〕全凭三寸舌。来说两边亲。爹爹有何分付。〔外〕童儿。韦皋被我赶出去。不知几时等得他回来。只是担阁我女儿。如何是好。〔净〕爹爹。韦皋穷便穷。气最大。定然不来了。〔外〕他若不来之时。我孩儿终无结果。我老景倚靠着谁。〔净〕爹爹。不若教小姐别嫁一个门当户对的儿郞。侍奉爹爹暮年。却不为美。〔外〕我欲如此。只是难寻称意的儿郞。〔净〕爹爹。王提领没了夫人久矣。欲求娶小姐。此人若何。〔外〕此人到好。只怕孩儿不从。〔净〕只要爹爹做主。那怕小姐不从。〔外〕旣如此。请小姐出来。〔净〕小姐有请。得他心肯日。便是我运通时。〔下〕 

【菊花新】〔旦上〕娇鸾雏凤各分飞。玉纤空自数归期。静听金风声裏送。谁家月夜捣寒衣。

桑楡暮景念慈颜。萍梗儿夫去不还。坐处忧愁行处想。别时容易见时难。奴家自从儿夫别后。心随千里。神思不宁。且喜爹爹身体康健。不免向前问安则个。爹爹万福。〔外〕孩儿到来。〔旦〕爹爹尊体若何。〔外〕孩儿。多亏你母子调理。喜得安痊〔旦〕爹爹。为子事亲。理之常也。何须挂怀。〔外〕孩儿。我有一言。今对你说。〔旦〕不知有何分付。〔外〕吾今景入桑楡。叹衰容之渐老。官居棨戟。奈子息之全无。看你容貌俱全。合当与将门相府结婚姻。诗礼通晓。堪并公子王孙偕伉俪。汝母一时不度。将你错配韦皋。不才浪荡。难称东床之选。放鹰逐犬。扰害乡民。访柳寻花。不务生业。无仁无义。不孝不忠。逐壻非我不情。于理自当责遣。萍梗之狂夫。此去必塡沟壑。靑春之爱女。合宜重配豪门。一与汝谐老。二赡我余年。你可绝夫情。宜遵父命。〔旦〕爹爹。孩儿性虽愚鲁。曾观国史。每阅经书。妇人不践二庭。夫在安可再嫁。曾闻汉陈孝妇甘贫贱以事亲姑。唐李德武妻宁殒身而守夫节。今虽不及剔目断臂之贞廉。亦可守事亲敬夫之道理。覊旅之儿夫。信息不传于鸿鴈。深闺之处女。贞烈敢比于冰霜。再嫁之言。实难从命。事亲之道。自保无亏。〔外怒介〕你不从父命。安得为孝。你是何处生长。口食身衣。享用何人。到把言语犯我。只是少打。 

【香罗带】〔旦〕儿夫向帝京。安知死生。奴连宵不昧魂梦惊。自怜前世分缘轻也。关山月各天明。爹爹黄花晚节荣暮龄。孩儿永恋亲闱也。肯忘深闺夫妇情。

【前腔】〔外打旦介〕良言你不听。胡言厮挺。父不是亲谁是亲。却违父命恋夫情也。眞逆子假惺惺。那些承颜顺志为孝亲。罢罢。女生外向从古有也。我欲待打死你呵。只为无儿且恕矜。

棒头劣女归泉壤。免使狂夫去复来。〔外下〕 

【前腔】〔老旦上〕堂前闹炒声。知谁论争。莫非父子伤面情。〔扶旦介〕孩儿。你为何跌倒在地。〔旦〕爹爹将孩儿打倒在此。〔老旦〕相公。这些弱息你亲生也。今痛责为何因。我儿。停悲与我说个明。打女连娘苦也。顿觉腮边珠泪零。

孩儿。爹爹为何打你。说与我知道。 

【五更转】玉貌愁。蛾眉蹙。因何事。恁啼哭。眼底泪珠。泪珠常扑簌。父子参差。语言伤触。思量起。这是非。泼奴仆。搬唆老父。老父将他逐。孩儿。为甚事。说与我做娘的知道。免使我心疑痛怜骨肉。

【前腔】〔旦〕苦在心。难回覆。说将来。情太毒。韦郞生死。生死应难卜。爹听谗言。逼嫁他族。言语乖。不顺情。遭凌辱。爹爹呵。任童儿泼贱。泼贱为心腹。不念孩儿亲生骨肉。

〔老旦〕孩儿。原来如此。待我叫童儿问他则个。 

【桂枝香】〔旦〕母亲。心中自忖。不如休问。韦郞因为不思。今结下终身仇恨。千般劝解。千般劝解。儿夫不听。今成画饼。古人云。势败奴欺主。时衰鬼弄人。

〔老旦〕童儿那裏。〔净〕无端祸起须臾至。打点言辞答主人。老夫人。童儿来了。〔老旦〕这狗才还不跪。〔净〕奶奶。外面人都叫我做大官。不要骂这两个字出来。〔老旦〕唗。这奴才。你为何在老相公面前唆哄。逼小姐改嫁。〔净〕我不曾。〔老旦〕还说不曾。〔老旦打净介〕 

【前腔】〔老旦〕无端狼毒。唆爹嗔忿。令人恨你不仁。直恁把纲常乱紊。背是面非。背是面非。多般谗谮。数恶不尽。〔旦〕娘休要怪他。自评论。骨肉生嫌隙。非亲却是亲。

【前腔】〔净〕夫人听禀。不须生忿。爹爹日夜斟量。怕小姐鸳帏孤另。王提领呵。是豪门贵戚。豪门贵戚。靑春才俊。欲谐秦晋议婚姻。好意来撺掇。谁知反怪嗔。

〔老旦〕这奴才。今后再不改。活活打死你。〔净〕今后再不敢了。〔老旦〕起去。 

搬是搬非太不仁。



怀揣羞脸走如云。

自家骨肉常如此。



何况区区陌路人。 

第二十七出
韦皋荣行

【菊花新】〔末上〕鎭静拥貔貅。烈士封侯。狼烟烽火扰神州。为国心忧。

壮志吞胡羯。忠心贯斗牛。手提三尺剑。欲斩叛臣头。且喜韦皋收伏了奉天等县。迎取圣驾。幷解逆贼尤云光赴京。已除授西川节度使。随賷勑命到任。昨日报来。今日代州经过。呀。鼓乐喧天。敢是范韦二人来也。 

【神仗儿】〔生外〕旌旗拥蔽。旌旗拥蔽。鼓金鼎沸。亲承圣旨。到得代州界里。权驻节。且停■〈施，儿代也〉。权驻节。且停■〈施，儿代也〉。

〔相见介生〕恩旨烦叔父且收下。叔父请坐。待韦皋拜谢提携之恩。〔末〕二位自有大功升赏。老夫何能。不须拜谢。〔生拜介〕皆赖叔父保举。〔末〕贤侄。你奉请鸾舆入凤城。旗开取胜虏尘淸。克孝。你威风远振三千里。武勇高超百万兵。〔生〕春意渐回枯草绿。秋毫无犯鬼神惊。〔外〕今朝唐室重兴复。破碎山河一坦平。〔末〕老夫办下一杯酒。与二位贺喜。〔生〕重蒙叔父盛情。不劳赐酒。一者恐违钦限。二者归心似箭。不敢久留。〔末〕如此。待老夫远送一程。 

【八声甘州】逆贼不道。致万民奔走。中原纷扰。滔天罪恶。无情三尺难饶。恢恢天网疎不漏。假手吾曹安可逃。〔合〕细思有擎天捧日功劳。

【前腔】〔生〕扶桑日渐高。一霎时雾散烟消。重兴唐室。永保万年坚牢。旣蒙举荐。又荷奏闻。皆看先人薄面。绨袍恋恋怀故友。今日方知生死交。〔合前〕 

【前腔】〔外〕寒微本草茅。赖高明提掇。顿上云霄。惭惶无地。倚赖有天图报。从今委身亲国事。管取山河不动摇。

〔合前末〕这等奇功。天下少有。〔生〕这功劳一赖朝廷洪福。二仗叔父威风。三借克孝奋勇。于小生略无寸功。〔外〕不然。此乃天子中兴之福。元帅用将之宜。又兼吾兄方略成功。克孝有何能。〔末〕二位不必谦逊。今日富贵。非我三人之功。皆是张相公之功。〔生〕这功何为张相公的。〔末〕二位若非张相公激励。此时还在放鹰逐犬。何如得此高官。你回去不可记仇。愈加敬重。方是道理。〔生〕谨领严命。 

旧德张公不可忘。



功名唾手便还乡。

常言将相本无种。



果是男儿当自强。 

第二十八出
童儿暗毒

〔净上〕天有不测风云。人有旦夕祸福。谁想老相公前病又复发。今日迁在书房中养病。夫人小姐。亦不容见面。虽然小姐不时进药。老爹亦不倸他。若不寻个计较。乘此机会害了他。倘后老爹过世。姐夫家来。必吃他亏。今早我在街上买些毒药在此。待小姐来进汤药之时。潜将毒药放在碗内。当面叫破。女儿药死父亲。唆哄老爹。要小姐自吃。一发害了他性命。除绝后患。却不是好。不免扶爹爹出来则个。 

【醉落魄】〔扶外上〕骨立如山。力倦神衰食减。知死易再生难。

病久形如削。愁多鬓若蓬。我病势狼狈。如何是好。〔净〕爹爹。童儿昨日到街坊上。替爹爹占一课。说此病乃为阴人气上来的。不宜见阴人面。〔外〕好灵课。分明受了小姐之气。此病重发。〔净〕只是不见阴人。慢慢将息。自然无事。〔外〕旣如此。今后夫人小姐来时。切不可教他进来见我。我且把房门掩上。待我自在睡一睡。 

【醉扶归】〔旦将药上介〕风欺烛焰烟光冷。病染椿庭珠泪零。弱息扶持力难胜。怎医得膏肓病。虔诚稽首吿神明。愿此无灾眚。

童儿。爹爹病体若何。〔净〕休问休问。爹爹不许妇人家见面。 

【前腔】〔旦〕昨宵梦寐静不静。今朝飮食增不增。爹说与恁儿听。咳。只愁日薄桑楡景。爹爹。药在此。请爹爹吃一口儿。〔外〕童儿。接过药来我吃。〔旦〕持来药饵自煎成。愿服后知神应。

〔净〕爹爹。这药热。待我把碗来倒一倒。〔火起介〕爹爹不好了。姐姐递来的药内。有毒在裏面。倒将下来。只见红光焰焰。毒气逼人。小姐要药死爹爹了。〔外打旦介旦哭介外〕这贱人。你将毒药药死我。嗔怪我打。到啼哭起来。〔旦〕爹爹。孩儿不是为此啼哭。 

【胜葫芦】孩儿前日遭杖杖头疼。今日遭杖杖头轻。不能使疼因无力。敎儿不觉泪溋溋。儿若亏心天鉴证。童儿搬谮不须听。逆天大罪儿不做。乞怜骨肉莫生嗔。

〔外〕是你干出逆天大罪。到是我听人搬斗。且住。欲治其国。先齐其家。且不打你。将麻绳来缚了。押入黄河水中去。我一女不能教道。如何治得外人。叫院子过来。〔末〕暂离朱户外。直入画堂中。覆老爹。有何分付。〔外〕院子。我那忤逆之女下毒药害我。你与童儿好生绑缚。送入黄河水中去。尽了他性命。如若容情。走失逃生。罪同一体。〔末〕老爹差矣。听小人吿禀。老爹卧病。小姐睡不安寝。食不下咽。虽未曾割股剖心。眞个肯捐生代死。小姐是亲生孝顺之女。怎忍分离。童儿是异姓奸诈之徒。岂宜听信。邓伯道遗弃亲儿。后遂绝嗣。晋献公出亡太子。以致乱邦。老相公。小姐非亲谁是亲。休听搬唆便生嗔。若教一旦沈江水。老景扶持有甚人。〔外〕我为主兵元帅。一女尙不能治。谁要你来说方便。快押去。休要讨打。〔末〕不好了。夫人快来。〔老旦上〕隔墙须有耳。窗外岂无人。为何将他绑缚在此。〔外〕你还来问。养得好女儿。下毒药害我性命。不是童儿说。几乎被他药死了。如今叫院子绑送黄河淹死了罢。〔老旦惊介〕 

【锦衣香】你没下稍听人调。全不知白和皂。那些纵横是非顚倒。〔外〕妇人家何必絮叨叨。专主中馈是你勤劳。〔旦〕儿今拚死。只是千载后躭名不孝。〔合〕负屈天知道。妾还死也阴司地府寃寃相报。

【前腔】〔老旦〕我看你眞潦倒。杀子孙没分晓。〔旦〕罪奴不孝甘当强招。〔外〕再将言语来触恼。敎伊母子尽丧波涛。〔老旦〕若吾儿果死。做娘的誓不相抛。

〔合前外〕快押去。 

【浆水令】〔旦〕愿爹爹百岁寿高。养童儿箕裘承绍。我自拚身死在今朝。只是难忘父母养育劬劳。〔合〕心肠热似火烧。童儿冷眼微微笑。再三吿。再三吿。爹不恕饶。空懊恼。空懊恼。动地悲号。

【尾声】非灾顷刻来不小。母子分离在这遭。死别生离恨怎消。

〔外〕也罢。童儿与院子押这不孝的丫头。送与王提领为妻。若不顺从。一步一棍。打下黄河。径来回话。童儿。如若院子容情。叫起地方一发都送了。〔老旦哭介〕 

【哭相思】〔旦〕心如刀割泪如珠。只恨爹爹见识迷。世上万般哀苦事。无过死别与生离。

【绵搭絮】〔老旦〕桑楡暮景。回首泪沾襟。无子传家。仗娇儿代后昆。孩儿。你今死呵。我眼底有谁人。倚托晨昏。百年坟茔谁守。春秋俎豆谁陈。我万苦攒心。哭得我双眸一旦昏。

【忆多娇】〔末〕眼渐昏。气莫伸。日薄西山当暮龄。何事晨昏珠泪零。且养精神。且养精神。莫为儿亡反丧身。

【绵搭絮】〔老旦〕孩儿。你聪明绝世。容貌超羣。好似阆苑鲜花。谁料一夜狂风骤雨倾。东君。断送靑春。昔诲你闺门道理。番做楚些哀文。事到伤心。铁石人闻也断魂。

【忆多娇】〔末〕欲断魂。休痛心。半生母子前世因。有命在天当吿殒。使婢如云。使婢如云。侍奉何愁没人。

【绵搭絮】〔老旦〕相公。你职居宰相。作则军民。何乃心地朦胧。黑白姸媸辩不眞。太不仁。残忍存心。虎毒何曾吃子。兽心反胜于人。九曲愁肠。泪溢黄河一样深。

【忆多娇】〔末〕愁緖深。堪怒嗔。腌臜下贱弄巧舌。夫逐妻亡忒毒狠。姐姐。你若有灵呵。地府投词。地府投词。这段寃仇始伸。

【绵搭絮】〔老旦〕黄河汹涌。白浪沈沦。孩儿。你本是金屋明姬。逐冯夷作水神。痛伤心。血泪淋漓。抱石沈渊。身并江鱼。心事成尘。思古伤今。狼籍名花没处寻。

【忆多娇】〔末〕枉动心。徒损神。流水落花自泛沈。冷落兰房独倚门。一味凄凉。一味凄凉。月送淸光怎禁。

【哭相思】〔老旦〕女衔寃屈丧靑春。母抱忧愁欲断魂。泣血杜鹃重泣血断肠人忆断肠人。〔并下〕 

第二十九出
韦皋代任

【凤穿花】〔生上生〕凤诏星驰降九天。授节度守西川。〔外〕虎符鹊印人争羡。喜故乡重见。

锦袍玉带佩金鱼。便是当年素服儒。〔外〕若问何由能至此。奉天曾剿丑蛮夷。〔生〕兄弟。大丈夫生当封侯。死当血食。乃足平生之愿。当初张相公将我你如此轻视。谁想今日反去代他之任。有何面目相见。〔外〕哥哥。岂不闻先圣云。君子不念旧恶。休提此语。〔生〕我因怕岳丈。无颜见我。前者我将姓名改作韩翱。一角文书。径到西川。且看如何。你看程途风景。春意满前。正好行路。且趱行几程。 

【皂罗袍】蛇带狐裘金凳。拥雕鞍矛盾。骑从如云。东风紫陌动芳尘。还乡喜得同衣锦。不寒不暖。时当仲春。承恩年少为国重臣。乌纱象简荣归乡井。

【前腔】〔外〕逐马飞花风滚。见绿杨垂线。碧草铺茵。酒帘高出杏花村。重岗古寺烟萝隐。可人天气。半晴半阴。浴波凫鴈。自浮自沈。看来总是春天景。

【前腔】〔生〕且喜叨承君命。秉忠肝义胆。节操松筠。经年相别断鸿鳞。故乡今夜灯花映。朝行暮止。登山涉水云梯石凳。隔花笑嚬。墙头红粉多丰韵。

【前腔】〔外〕骏马如云尘起。趱程途前进。恐日西沈。柳妖花袅马频嘶。渔樵闲卧斜阳裏。危桥草暗。空林鸟啼。马迟心急。烟村树迷。残花片片飘红雨。

一望家乡烟树遮。



数声鸡犬野人家。

异乡今夜思千里。



夫妻应是卜灯花。 

第三十出
途遇韦皋

【山坡羊】〔末净押旦上〕生长在绮罗丛裏。那曾识路途滋味。三春时南雁北飞。不肯把我音书寄。心暗疑知他在何处居。愿他早奋云霄羽。只怕还是当年素服儒。〔合〕悲啼。恨塡胸泪满衣。嗟吁。怨冲天愁锁眉。

〔净〕快走快走。回话得迟。又难为我两人。 

【前腔】〔旦〕娇怯怯难移玉趾。气冲冲恨童儿无理。苦切切哀吿院公。略停停听奴一语。倘爹意回。娘行可护持。院公。若还救我重生日。结草衔环当报你。〔合前〕 

【水红花】〔旦〕搅家堪恨泼狐狸。喋闲非节生奸计。只愁父母老衰摧。至亲谁。枉做百年之计。我瞑目宁甘一死。谁与报他知。千里故人归也啰。

【梧叶儿】〔净〕你恃他亲生女。视我是脚底泥。今日中吾机。早嫁王提领。劝解且饶伊。若推辞。休想饶伊救伊。

【水红花】〔旦〕爹爹。你身承重任鎭川西。统军机安危所系。今日被人唆哄坏了。忍撇下我夫妻母子。死别生离。谗言何不细详推。把亲儿。送入在烟波深处。〔净〕姐姐。你嫁也不嫁。〔旦〕宁可葬身鱼腹。决不效于飞。这寃屈有谁知也啰。

〔净〕不走待几时。〔末〕富童儿休得无理。万一老爹回心转意。如何是好。〔净〕好好。你到与他做一路。爹爹怎么分付来。说你若容情。叫起地方。连你也送下水中去。〔末〕童儿且暂留。〔净〕留他做你娘。这是奉公差遣。盖不由己。〔末〕前面甚么官府来了。且住且住。 

【一江风】〔生外上〕紫泥封显授归乡里。荣耀应无比。驾高车栈道如砥。何惮一旦行千里。你看沙暖浴凫鹥。沙暖浴凫鹥。山深啼子规。这风景感动来时意。

〔末背云〕前面不知是甚么官员。待我上前去吿与他知道。〔跪禀介〕吿老爹。伸寃屈事。〔生〕呀。这是院子。你站起来。为何在此。〔末〕吿姐夫知道。因富童儿搬斗是非。道小姐下毒药害相公。因此将小姐送入黄河。卽今同在这裏。〔生〕叫左右。把富童儿绑了。快请夫人相见。 

【哭相思】破镜当时分散。离鸾今日重逢。

〔生旦相见介生〕兄弟。你过来见了嫂嫂。〔外相见介生〕左右。带富童儿过来。〔净见介生〕这厮恶极罪重。不可胜言。左右与我先打四十板。〔打介生〕兄弟。你先到馆驿中。写下一面牌。将这厮送到本处官司监着。候行文至日。方可施行。〔净〕赫赫五刑休易犯。明明三尺肯轻饶。〔外净末下生旦吊场生〕夫人。你爹爹为何将你送入水中。〔旦〕因爹爹身体不安。奴家侍奉汤药。富童儿使计。暗下毒药。爹爹说我要害父亲性命。因此将我送入黄河。〔生〕原来如此。且把卑人别后事情。说与我知道。 

【二郞神】〔旦〕从别后再不对香奁冶艳妆。维旦暮升堂勤奉养。谁知道风波遽起萧墙。只为这家奴生祸殃。闪得我夫妻抛漾。知寃察枉。赖得有慈祥仁恕亲娘。

【前腔】〔生〕堪嗟佳人被屈。才郞受枉。都是你爹行没主张。把谗言信听反逐东床。今喜成名归故乡。庶不辱岳翁闻望。心自想。东遮西掩亏杀你的萱堂。

【集贤宾】〔旦〕爹爹卧病久在床。对天减寿焚香。汤药煎熬亲自尝。日忧愁终夜彷徨。睡不着床。妾奉汤药去到房前。爹爹不许妇人入房。奴家一时见识短浅。把药与童儿接去。被他将毒药入在其中。说道奴家下药。毒死父亲。信谗言将奴来责杖。又波心推丧。今喜得逢君转。

〔生〕你母亲怎么不劝解。〔旦〕其时母亲也被爹一顿打倒在地。不知存亡了。 

【前腔】〔生〕你爹爹枉读书几行。徒叨鎭靖边疆。父子人伦都不讲。不思量反坏纲常。夫人。你眞不枉。靑史上标名堪尙。还思想。恁萱亲深恩大德须偿。〔旦〕 

相公。你一去在何处。因甚得此身荣。〔生〕当时别夫人去到代州。投奔李令公。正是用人之际。途中遇着范克孝。随我帮扶李令公。收了反贼。圣旨令我代你父亲之职。〔旦〕且喜今日身荣贵。也与奴家争一口气。 

一别家山断信音。



相逢中道痛伤心。

若是应时还得见。



果然胜似洛阳金。 

第三十一出
韦回见张

【望吾乡】〔外〕不孝孩儿。欺天罪莫知。苍天在上难瞒眛。此时泄漏阴施计。情理难容恕。敎他魄沈水。骨葬鱼。方雪胸中气。

善有善报。恶有恶报。善恶无门。惟人自召。小玉那裏。〔丑〕方扫庭前地。纔调厨下羹。忽闻呼小玉。两脚不曾停。覆老爹。有何分付。〔外〕小玉。把你姐姐平昔所用衣饰之类。尽皆拿来。检点封记。〔丑取衣饰介〕锦帐牙床。花裀绣褥。首饰衣服。万笼千箱。这是玉镜台。是小姐平昔所用的。〔外〕这贱人那裏有福来受用。〔丑〕这一张纸。敢是姐夫寄来的私书。不要看他也罢。〔外〕拿来。我正要看他。呀。张节度女琼英。为保父病体立疏。愿减妾身二十年阳寿。添父二十年遐龄。咳。不好了。我女儿有这段孝心。反屈他做忤逆不孝。是我一时偏见。不合听信童儿谗言。今将他送入黄河去了。怎生是好。快请夫人出来商议。〔丑〕夫人有请。〔老旦〕含泪移莲步。吞声入画堂。老相公怎么说。〔外〕夫人不好了。不好了。原来我女儿立疏减寿。保我身安。错信童儿之言。害了孝顺之女。如何是好。〔老旦〕原来。再三劝你。只是不听。如今快着的当人赶去留小姐。〔外〕院子又去了。怎么好。也罢。叫旗牌过来。〔丑〕不闻天子诏。专听将军令。旗牌官见。〔外〕旗牌。你快去黄河岸畔。救取小姐回家。将童儿绑缚回来。快去。〔丑〕星飞离相府。火速到黄河。〔老旦〕救取亲生女。擒拿起衅奴。〔丑下外〕夫人。我一时听信这狗才之言。怎生是好。我想韦皋之事。也是他毁谤之言。〔老旦〕你是醉裏梦裏。一向说他是造言生事之人。〔末上〕煌煌昼锦故乡归。今日苏秦非旧时。幸得夫妻中道会。焦桐枯梗复连枝。覆老爹夫人。院子回来了。〔外〕我着人来留小姐。如今小姐在那裏。〔末〕覆老爹。韦姐夫做官回来。救了小姐。拿了童儿。特来回话。〔外〕好了好了。甚么姐夫做官回来。〔末〕就是韦姐夫。〔外〕休胡说。韦皋不知死在那裏。你见我要害小姐。故意来说。〔末〕吿老相公知道。韦官人去到代州。投奔李令公。着他领兵收复了奉天等县。迎取圣驾还朝。擒了尤云光。有此大功。朝廷勑他做节度使。来替老相公之职。〔外〕这厮又来胡说。我前日有本去吿老致仕。圣旨虽准。未见差官来替。只三日前。一角文书来。说是韩翱替我。那是韦皋。〔末〕韩字没了半边。是个韦字。翱字没了半边。是个皋字。〔外〕是了是了。这畜生到此地位。还弄轻薄。富童儿怎么好。〔末〕童儿被拿了。〔外〕拿得好。〔末〕打了四十。〔外〕打得好。便杀也不多。院子。你说老爹想姐夫。病也想出来。〔末〕老爹不曾想。小人怎敢说哄。〔外〕这些哄也不会说。我如今有何面目相见。只是往西庄去躱了罢。〔末〕他是读书之人。决不记恨。不必去躱。〔外〕就无怨心。也见不得。假饶掬尽湘江水。难洗今朝一面羞。〔外下〕 

【菊花新】〔生旦上〕飘飘两袖染天香。志气昂昂。〔旦〕威风八面眞男子。方显好东床。

〔旦〕相公。这裏是我家门首了。若见爹爹。决不可提起昔日之事。〔生〕夫人。以直报怨。以德报德。这书我也曾读过来。夫人请进。〔旦〕相公请进。〔旦见老旦介〕 

【哭相思】我儿。只道永分离。岂料重相会。

孩儿。你丈夫在那裏。〔旦〕在外面。〔老旦〕快请进来。〔生见介〕岳母别来无恙。韦皋有缺甘旨之奉。望岳母恕罪。〔老旦〕贤婿今日身荣。不负我昔日敬重你。〔生〕岳父为何不见。〔老旦〕你丈人无颜相见。往西庄去了。〔生〕左右。快去请太老爹回来。岳母请坐。待韦皋一拜。 

【刮鼓令】〔生拜介〕经年别信稀。喜慈颜尙未衰。〔老旦〕贤壻为何得居此职。〔生〕父执令公相荐举。幸喜平蛮衣锦归。〔老旦〕甚么官职。〔生〕节度使鎭川西。岳翁已曾提本辞。勑韦皋代替到庭帏。〔合〕将前事。不用提。从来人面逐高低。花重发。月再辉。封妻荫子耀门闾。

【前腔】〔旦〕不孝女运衰。被童儿施巧计。老父不分淸与浊。险些黄河作怨鬼。妾死顺相随。凭谁人拜墓庐。顚危之际幸夫归。〔合前〕 

【前腔】〔老旦〕伊岳父性僻。听狂奴讲是非。一世夫妻惟爱女。唆谤沈流险丧躯。今喜适相会。贤良衣锦荣耀归。果然无怨是男儿。

〔合前净〕燕额熊腰相不凡。淸时重沐圣恩覃。于今拨乱兴衰日。要讨淸闲眞个难。下官西川副节度姜承是也。今新节度到来。不免拜望拜望。左右通报。〔末〕禀老爹。副节度姜老爹来拜。〔生〕岳母。有客在此。〔老旦〕承恩新节度。〔旦〕结发旧糟糠。〔老旦旦下生〕请进来。〔末〕姜爷有请。〔相见介净〕韦大人。且喜新承简命。姜承失贺。〔生〕不敢。重蒙垂顾。有失迎迓。请坐了。〔末〕禀老爹。圣旨到了。〔丑扮使臣上〕皇恩承玉旨。擎勑下天梯。圣旨已到。跪听宣读。皇帝诏曰。朕唯皇祖神器。相承继业。内外咸宁。臣民胥庆。今者连遭兵难。天步艰难。逆乱起于奸臣。祸衅及于黎庶。涂炭生灵。扰侵中土。兹者西川节度使韦皋。旣生擒尤云光。复追败李希烈。复收奉天等县。保驾回朝。厥功实大。今特褒封。授以前职。岂曰过情。今者朱泚屡犯不悛。复加强暴。日警狼烟。夜惊烽火。今勑韦皋亲率大兵。立国勋业。副节度使姜承开山洗路。范克孝参赞军务。勑书到日。卽刻启行。望阙谢恩。山呼万岁。 

【滴溜子】〔生〕承朝命。承朝命卽当向前。平祸乱。平祸乱岂敢久延。姜大人。可同心鏖战。边廷建大功。艰辛未免。指日鞭扬金凳便旋。

〔丑〕二位大人。此系军务重情。不得覊迟。〔生〕天使请回。下官整点军马。卽便起程。〔丑〕皇华天子使。驰驿去如飞。〔下生〕左右的。可安排筵席。去请太老爹来相见。分付有司。将童儿牢固监禁。平寇回来。另有置处。〔末〕理会得。谨将元帅命。去请太公来。〔下生〕叫军校快请范老爹到大校场中来相会。〔内应〕领钧旨。〔生〕姜大人。请先到校场中点齐人马。大人做先锋。克孝押后兵。下官掌中军。我与岳父一会。就来起兵。〔净〕怎么把我做垫刀头的。这个算不通。算不通。〔生〕姜大人。先锋易晓。后兵难料。此乃圣旨。如何违得。〔净〕便是圣旨。也没奈何。我还要留这条老性命。吃几杯酒。〔生〕姜大人。岂不闻食人之禄。当死人之难。我和你身属王家。事不由己。〔净〕虽如此说。要与老妻计较。明日学生一杯淡酒。奉邀元帅少叙。万毋见却。〔生〕行兵在卽。不劳盛意。 

玉环金印紫泥封。



远勅功臣出帝京。

亭下扫除蝼蚁辈。



定功行赏奏丹墀。 

第三十二出
皋逢箫玉

【宴陈平】〔净上〕终日醉熏熏。不辨朝昏。六韬三略几曾闻。滥受功勋。

官居五品。职任中郞。享天子之洪恩。赖祖宗之余荫。做了几年自在官。不想今朝咬了手。朝廷勑旨。着西川节度使韦皋。同下官剿除朱泚。抚安余党。这个定是死了。下官只会吃几杯酒。投壶行令。掷骰猜拳。太平时节。尸位素餐。那曾经过塞上风霜。何曾晓得征战阵法。久闻知韦元帅文武双全。是个好汉子。今日行兵。正在私宅经过。不免排下筵席。就请丁令公相陪。席中浼他用一善言。免我出阵。苟全性命。回家又作计较。左右何在。〔丑〕阵门供使唤。麾下听传宣。覆老爹。有何分付。〔净〕快去请丁老爹来赴席。〔丑〕丁老爹有请。 

【前腔】〔末〕名利恼人心。终日营营。投簪解绶已完名。结社鸥盟。

〔相见介净〕多承光顾。蓬荜生辉。屡辱淸诲。茅塞悉开。〔末〕下官林泉老拙。乃甘与草木同腐。屡承宠招。实出幸甚。又辱过称。愈觉无颜。〔净〕下官一言难尽。〔末〕有何话说。〔净〕眞人面前说不得假话。下官弓马欠熟。兵法不谙。蒙圣旨勑下官同韦节度剿除朱泚。闻知韦公操持刚勇。临阵善谋。是个好汉。我小子但听见一声炮响。唬得魂不附体。怎生上得马。今日备一杯淡酒。相邀韦元帅少叙。坐间烦大人借重一言方便。倘得韦元帅见怜。免我出阵。收留帐下。足见爱我之至。〔末〕韦元帅勇冠天下。又有范克孝佐助先锋。那裏用你。若见韦公。谨当道意。〔生领众军上〕 

【五马江儿水】〔生〕虎将亲承凤诏。为狐狸党未消。且挥戈跃马。奋武扬威。破戎蛮如削草。战马咆哮。征纛飘摇。意欲封妻荫子。岂惮辛劳。祈连再无胡骑扰。风急雁声高。江淸日影摇。水远山遥。水远山遥。金勒马嘶芳草。

军士每。分付前后队伍扎住营垒造节。探子夜不收先去巡哨。有事速来通报。〔众〕领钧旨。〔净末见生介净〕元帅。请停车从。少叙片时。〔生〕学生军务在身。不得趋拜。休怪了。〔末〕元帅适传何令。〔生〕下官分付众军整节。〔末〕军令正该如此。〔生〕姜大人。今日出兵吉日。我这裏兵已行了。姜大人为何还是常服在家。军士每快取铠甲过来。与姜大人换了。〔净〕元帅。我姜承有一杯鲁酒。不成饯行之礼。韦元帅若不见弃。少停车从。仰见厚爱。〔生〕军情重务。吉日行兵。连夜进发。焉有飮酒之理。〔末〕韦元帅。众军旣扎营造节。尙有一会担阁。略飮一杯。以尽其情何如。〔生〕如此领命。〔净〕韦元帅请上坐。〔生〕二位大人历任年久。齿爵俱尊。学生年幼职卑。且系晚进。焉敢上坐。还是丁大人请。〔末〕元帅。又道后生可畏。今日姜大人召老夫相陪。不须谦了。〔生〕如此学生僭坐。〔末〕元帅平寇。如风吹败叶。雨打残花。出马成功。旗开取胜。亘古及今。为将者似此鲜矣。非独唐天子之福。且与中夏增辉。一洗万年之耻。二雪黎庶之仇。老夫几欲谒瞻颜范。今得接会淸谈。实出万幸。〔生〕丁大人。学生赖唐天子中兴之福。李太尉选将之能。侥幸收功。若论韦皋。有何德能。当此大任。多蒙过奬。愧赧之甚。〔净〕元帅德量宽弘。机谋深远。下官才力不胜。敢望齐驱。惟求弘宥。〔末〕姜大人。韦元帅名播天下。蛮夷畏服。况又恤寡怜孤。姜大人不必多说。〔生〕姜大人。圣旨勑下官同大人剿除羣寇。建立奇功。但彼区区蝼蚁。闻风自靡。如有征战。在下自当戮力。以报圣主。不劳大人费心。〔净〕若得元帅帐下。免我出征。足见元帅仁爱之心。垂怜愚老。诚重生父母也。〔把盏介〕 

【梁州序】〔净〕皇风垂拱。华夷一统。与国家建立奇功。虽汉时三杰。不似你智谋骁勇。愧我不堪坠凳。只好持杯。自觉深惭悚。大凡遮盖处赖帲幪。须有日衔环罄寸衷。〔合〕国股肱。眞梁栋。苍生仰德如山重。管取麟阁上画仪容。

【前腔】〔末〕元帅安天下一怒成功。又何须七擒七纵。料区区小寇。怎敢当锋。自愧力衰年迈。甘老林泉。只好随时哄。朝廷多事恨无功。徒有葵心向日红。

〔合前生〕姜大人。酒吿止了。〔净〕还早。〔生〕彀了。请大人就此一同起身。〔净〕元帅先行。下官拙荆病卧在床。止有一女年幼。不能持家。只等拙荆病痊。下官就来。〔生〕姜大人差矣。岂不闻公尔忘私。国尔忘家。况是行军重务。时刻难留。如有羁迟。国法难违。〔净〕这等要紧。只得去了。左右那裏。〔丑〕有。〔净〕左右的。一壁厢筛热酒。一壁厢叫梅香请小姐出来。待我分付他家事。就同韦元帅起身前去。〔丑〕理会得。 

【风铃儿】〔贴上〕帘卷晴霞蔽日红。倚窗无力倦东风。闻父召出房栊。

〔贴〕爹爹。孩儿来了。〔净〕我儿过来拜见韦元帅。〔贴见生介净〕见了丁伯伯。〔生〕姜大人。令爱曾取名否。〔净〕取名箫玉。〔生〕取得好。愿闻其意。〔净〕小女幼好吹箫。我拙荆取箫史弄玉之意。〔生〕好好。〔丑〕三杯和万事。一醉解千愁。老爹。热酒在此。〔净〕韦元帅。投壶好。行令好。〔生〕不劳了。〔净〕这等猜个拳到风月些。〔生〕也不劳了。旣要与令爱说话。作急些。这早晚就要起程。〔净〕怎么好。酒又不醉。肉又不饱。终不然罢了。丁大人。教小女奉他一杯。也见敬心。尊意如何。〔末〕这也使得。〔净〕韦元帅。下官无可为敬。特令小女劝一杯酒。休怪冒渎。〔生〕这个使不得。〔末〕也不妨事。〔净〕我儿上席。韦元帅朝廷勑他和我同收朱泚。是你父执。可上前劝他一杯酒。〔贴把盏介〕 

【前腔】〔贴〕露春纤满捧金锺。举莲步佩环声送。向樽前席上勉强从容。奴自小身娇怯。不出闺门。针指勤拈弄。家尊何爱客。过谦恭。敎我半晌怀羞脸带红。〔合前〕 

【前腔】〔生〕二十年不见娇容。乍相逢恍疑春梦。与玉箫一样笑口欢容。不觉伤心垂泪。意惹情牵。心事难传送。正是座中红一点。酒千锺。不觉桃花晕脸红。

〔合前净怒介〕左右的。请小姐进去。收了席面。〔贴〕华堂开绮席。翠袖献殷懃。〔贴下净〕小畜生。我姜承血气有时而衰。志气则无时而衰。虽则不才。也是朝廷命臣。古者有出妻献子之交。今日小女奉酒。不过献芹而已。小女闺门幼女。为何眼去眉来。诈哭佯啼。为着什么。你便起不仁之心。比柳下惠坐怀却何如。〔末〕且请息怒。不可造次。元帅。其中莫非有缘故。〔生〕姜大人发怒有理。果然。学生不才。幼年功名不遂。寄迹京师平康有一妓女玉箫。曾与邮亭一宿之缘。后因其母爱钱。以致分散。玉箫想念恩情。得病而亡。适间姜大人令爱。模样一般。不觉伤情。别无他意。〔净〕丁大人。你看他轻薄。把姜承做王允献美人计。学董卓模样。以将相之女。比着娼妓之流。欺人太甚。我也是皇朝之臣。怎敢如此轻薄。我姜承拚这老性命。结果这小畜生。左右。取刀过来。 

【节节高】情理不堪容。弄顚风。将咱觑得忒没用。激得我怒气冲。把刀鎗动。〔末〕君子律己要谦恭。若还莽撞人讥讽。〔净〕今日与你别雌雄。回朝天阙将寃讼。

【前腔】〔生〕羞花闭月容。与旧人同。二十年已作南柯梦。今偶逢。不由人心不动。〔净〕之乎者也全无用。你这短寿命的。小人得志不尊重。〔末〕停嗔息怒且从容。韦大人呵。情眞不觉多悲痛。

【尾声】〔净〕乳口儿童休言重。〔生〕你尸餐伴食有何功。〔末〕二位请息怒。路上行人口似风。

二位大人且不必发怒。自有公道。今天下寇贼未除。休得同僚不知。使敌乘虚而入。古人云。先国之急。而后私情。些须小忿。不必介意。抑且上负天子之托。下失苍生之望。且请息怒。灭寇回来。又作计较。〔生〕丁大人。学生出于无心。老畜生这等无知。动手起来。姜承。看你何足道哉。〔净〕呸。韦皋。你哄谁。各有一能。我姜承袖中也有小小七寸靑蛇。〔末〕二位大人。且尽国家大事。休伤和气。岂不闻相如引车避廉颇者。乃为国也。韦元帅。朝廷倚君为柱石。何不三思。〔生〕丁大人。卽今就与他分兵。各行征战。〔净〕就分了兵。〔末〕分不得。〔生〕就要分兵。〔净〕韦皋。你休出大言。若无范克孝摧锋破阵。那裏显你功劳。〔生〕丁大人。他说功劳是范克孝的。也罢。目今朱泚未平。且不要动干戈。只须三指大一个缄帖儿去。管教全军投拜。〔净〕小轻薄。朝廷要平朱泚。费了多少钱粮。伤了多少军马。尙未得平。希罕你。也罢。你若三指大缄帖儿平了朱泚。我将小女输与你作偏房。若平不下。你输与我调用。〔生〕就如此。〔末〕二位大人俱不可食言。元帅若一纸书平了朱泚。不惟省朝廷之钱粮。亦且免生民之涂炭。姜翁。你为国为民。就输了小姐。岂小补哉。若平了朱泚。下官就是月老。〔净〕返悔者非人也。〔生〕左右。将纸笔过来。〔丑〕虽然不是龙泉剑。曾与君王定太平。文房四宝在此。〔生写介〕盖闻鸿蒙未判。道在混沌。天地肇分。道在圣人。圣人出而伦理明。伦理明而君臣立。君如堂也。臣如陛也。堂陛岂可以凌夷。君犹冠也。臣犹履也。冠履岂容于倒置。今汝侵汉华夏。污染神州。本欲振百万之师旅。耀三军之威武。使■〈羊星〉膻尽扫。丑虏悉擒。但恐伤天地之和。滥生灵之命。及闻汝等无知犯法。如赤子之入井。缩足冥行。如飞蛾之扑灯。故发檄一道。招抚归降。汝等卽便按甲休兵。解营散垒。争先急送降书。率众尽归战马。我当申奏朝廷。免汝诛夷之惨。加汝封爵之荣。知再不悛。乘风卷土。噍类无遗。故檄。须至檄者。左右的。快趱范老爹后兵上来。传与范老爹。将此檄文送与朱泚。急来回报。〔丑〕得令。 

檄文火速去平蛮。



管取奸邪心胆寒。

只用笔毫安社稷。



何须三箭定天山。 

第三十三出
克孝檄泚

【北新水令】〔丑上〕咱每南面自称孤。坐毡帐虎狼围护。荣华谁似我。拍手飮羔酥。南北分图。南北分图。家变国志不负。

食禄为臣已有年。只因朝内佞当权。手提三尺无情剑。挥霍东南半壁天。自家朱泚是也。罢太尉之职。闲居私第。多感经原节度使姚令言拥众扶我为王。此布衣之极也。其时我欲改王为帝。谁想段秀实这厮不忿。将象笏击破我的额角。甫能将息得好。又被李晟那厮。大振军旅。擅称手段。收复京师为事。他手下有二员副将。一个叫做韦皋。此人勇冠三军。前日把尤云光拿了。赶得我无处奔走。如今朝廷授韦皋节度。范克孝骁骑将军。仍勑领兵前来与我征战。不免叫副将梁廷芬韩旻出来计较则个。梁廷芬韩旻那裏。〔净末上〕天番地覆何时定。虎斗龙争甚日休。覆大王。有何分付。〔丑〕叫你二人出来。别无话说。如今朝廷勑差韦皋范克孝来与我征战。如何是好。〔末〕吿将军。此人威名远播。武艺高强。不可轻觑。〔丑〕我欲与他抵敌。奈兵衰将寡。我欲逃避他乡。又无地可据。怎生是好。众头目。你与我牢守营门。一应事情。须来通报。〔众〕得令。〔外上〕昔为漏网鱼。今作负嵎虎。片檄谕休兵。单骑直见虏。范克孝奉哥哥檄文。只怕此等残贼。不存天理。恐肆强暴。多恐无益。全凭着俺姜维之胆。苏秦之舌。隋何之谋。陆贾之略。深入寇营。此是关上。不免径入前去。〔众拿介〕你是何人。〔外〕吾乃韦元帅帐下差来下檄文的。又无兵器。拿我怎的。〔众放介〕旣无兵器。待我来搜一搜。〔外〕休得无礼。只因汝等造下逆天大罪。我来下檄文。不过为成两边之好。快去报知主将。〔众〕禀元帅。关上拿得一人。乃唐朝韦元帅差来下檄文的。不敢擅便。〔丑〕着他进来。〔进见介外〕元帅拜揖。〔丑〕汝是何官甚职。敢与我施礼。〔外〕元帅。小生世代儒流。白衣秀士。自幼读书。不谙武艺。目下二虎相争。恐伤一卒。为惜天下生灵。来下檄文。不过两边和好。我无罪过。怎生下礼。〔丑〕将上来看。〔众接介丑看介〕韦将军之言深为有理。自恨失之于初。悔之晚矣。今欲归降。只望先生方便一言。不杀来降之人。使后人传诵便好。〔外〕这个不妨。我自与元帅说知。〔丑〕旣如此。众军士每可弃了衣甲。穿了本朝衣服。烧了营寨。同来使去见韦元帅也。快趱行。 

【四边静】弥天大罪从今改。荷君恩浩如海。若不改前非。书史秽千载。〔合〕关隘尽开。兵权尽解。从此罢干戈。生灵免伤害。

【前腔】〔外〕仁慈恺悌韦元帅。杀伐已先戒。岂肯仗天威。滥把生灵坏。〔合前〕 

【前腔】〔净〕回凶化吉时当泰。皇恩已宽贷。归正入王图。顺天永不败。〔合前〕 

【前腔】〔众〕三竿红日东窗外。未起亦无害。高枕且无忧。通宵免惊骇。〔合前〕 

不畏刀兵畏檄文。



倒戈投拜谢皇恩。

从空伸出拿云手。



提起天罗地网人。 

第三十四出
继娶团圆

【玩仙灯】〔生上〕秉忠行直。为国为民涉历。只今撑住山河。补完天地。无使蛮夷叛逆。

忠心坚似铁。义胆赤如丹。持危扶厄将。登坛独拜韩。韦皋奉勑讨寇。因姜承一句话。已夸大口。曾使范克孝賷檄文前去。今已日久。不见回报。放心不下。正见天地不私空点点。人心无主自冲冲。〔外上〕口吐张良舌。心藏韩信机。闻言齐下拜。全部竖降旗。哥哥拜揖。〔生〕兄弟来了。事体若何。〔外〕吿哥哥知道。小弟承钧令。賷檄文前往朱泚投下。贼党争先降服。如今同随小弟归还本朝。禀命哥哥。〔生〕兄弟。旣然他已归降。我当请旨定夺。贤弟伴送到京。诣阙候命。〔外〕还有一事容禀。〔生〕怎么说。〔外〕富童儿怎生施行。〔生〕那厮搬喋是非。诬人忤逆。律该抵罪。与我拿去斩了罢。〔外〕苍头赤脚多饶舌。斩首捐身不待时。〔外下生〕左右的。请太老爹太奶奶幷夫人出来则个。 

【凌波仙子】〔外老旦旦上外〕懊恨当初一念差。揣怀羞脸却回家。〔合〕从今往事都勾罢。共享荣华。

〔外〕贤婿。我年迈时乖。是非顚倒。今日相逢。岂胜惶愧。〔生〕岳父。不才匪薄。与进门墙。足感惜树连枝。往日不道。乞赐优容。〔旦〕母亲震风凌雨。深荷帲幪。爹爹不念旧恶。遣使救留。实出父子至情。天理发见。〔老旦〕孩儿。汝父执迷亡反。皆由泼贱之言。今日夫妻重会。休提前事。教你父亲难过。〔生〕岳父岳母请坐。待劣壻参拜。 

【黄莺儿】忆昔赖收留。荷深情谐凤偶。涸鱼得水恩何厚。劣壻呵。专务浪游。不事进修。以致岳翁责善成僝僽。〔合〕今喜觅封侯。苏秦荣归。肯记嫂之仇。

【前腔】〔旦〕未语泪先流。〔外〕孩儿。是我错枉了你。〔合〕岂爹爹见识谬。只因听信狂奴口。将奴似仇。须臾命休。谢儿夫中路将奴救。〔合〕今喜再绸缪。闲言浪语。一笔尽都勾。

【簇御林】〔老旦〕伊岳父方转头。事行差难怨尤。急令院子来留救。〔旦〕母亲。爹爹为何意转了。〔老旦〕因检梳头。见你曾借寿。方知谗谮因人谬。只恐丧浮沤。今朝重见解释万千愁。

【前腔】〔外〕思前事眞可羞。到今朝方自咎。区区狭量从来有。况値衰年老叟。有前没后。料英才想是难忘旧。是我没来由。今将往事都付与东流。

【尾声】前愆往怨都休咎。骨肉团圆依旧。始信誃言胜剑矛。

〔净贴上〕姻缘本是前生定。曾向蟠桃会裏来。不负前盟。特送新人过门。左右快通报。〔末报介生〕吿岳父知道。劣壻向奉圣旨。勑姜承同韦皋收朱泚。姜大人出女劝酒。一言不合。各欲分兵攻伐。劣壻夸口。不劳余力。朱泚卽降。何必穷兵。滥伤民命。姜大人遂言。不动干戈。收了朱泚。我情愿输此女与你为妾。曾有此盟。今特送来。其中委曲。一言难尽。且待姜大人相见。备陈其故。〔外〕旣如此。待我出来迎接。〔众相见介外〕旣蒙大人下顾。有失远迎。恕罪恕罪。〔净〕仓卒轻谒。有犯威严。罪甚罪甚。老夫曾与令壻韦元帅有宿世姻缘之约。〔外〕如何宿世姻缘。〔生〕岳父听禀。韦皋昔日洛阳游学。闲中买笑平康。别后此女为韦皋身亡。复寄描画春容。〔取出春容介生〕奉勑临边征讨。同僚邀飮霞觞。酒阑出女奉琼浆。俨似玉箫模样。〔净〕老大人。只为言词忿激。寇平许作偏房。〔贴〕前缘宿世岂非常。见有玉环手上。〔看手介〕万事都从天付。不须竞短论长。〔外〕贤壻孩儿拜了姜大人。〔合〕玉箫两世美名香。除却朝思暮想。〔末上〕圣旨已到。跪听宣读。皇帝诏曰。朕闻扶伦行义。莫大于忠。易俗移风。莫大于孝。忠乃国家之纪纲。孝乃邦家之祥瑞。忠孝并生。邦家多庆。兹者西川致政令公丁固保奏。西川节度使韦皋。有立威御寇之雄才。决胜千里之妙算。善兼天下。不亚霍去病独忠于汉。德届遐陬。岂让周公瑾专美于吴。范克孝骁勇相持。有下齐郦生之舌。苏秦张仪之谋。忠勇可佳。合宜奬誉。张延赏之妻苗氏。亲贤敬士。轻财重义。女琼英救亲减寿。生死顺存。曰孝曰贤。克诚克敬。姜承为国继壻。赤心已见。旧节度张延赏颓老无措。不必较焉。仍升一级。姜承女箫玉。永奉终枲。敬夫孝亲。岂不美哉。今勑封韦皋忠武王。总督兵马。仍鎭西川。姜承授本州岛节度使。范克孝授副节度。仍旧督军务事。苗氏封贤德夫人。张氏姜氏。封忠武王夫人。玉箫守操。宜令有司奬励。呜呼。褒爵赏功。乃朝廷之通典。尽节全忠。实臣子之至情。各司厥职。望阙谢恩。万岁万岁万万岁。 

【大环着】〔生〕感吾王勑旨。感吾王勑旨。荣耀乡闾。衣紫腰金。荫子封妻。美名留传百世。夫贵妻荣。永效于飞。立大功生逢盛世。遂男儿平生之志。〔合〕从前事。不用提。妇睦夫和。永恋亲帏。

【前腔】〔外〕我当初执迷。我当初执迷。一念差池。听悍仆狂奴。一面之词。逐东床沈沦孝女。心性懵懂。事欠三思。为谮言伤残骨肉。自追思悔之晚矣。〔合前〕 

【前腔】〔旦〕为椿庭病危。为椿庭病危。日夜悲啼。神前立疏。减妾年纪。岂童儿搬喋是非。爹爹发怒。将奴沈水。幸君家荣归故里。救贱妾得免沈溺。〔合前〕 

【前腔】〔贴〕想姻缘宿世。想姻缘宿世。曾捧金巵。果是天生。一对夫妻。从此一见笙歌队裏。忆多情心上萦系。喜今日得谐连理。酬靑楼玉环佳配。〔合前〕 

【越恁好】〔众〕太平时世。太平时世。民安奸盗息。三边烽火无儆报。乐雍熙。风调雨顺时丰稔。人生能几。花前月下常相聚。同心永结谐连理。

【前腔】玉堂深处。玉堂深处。开筵莫稽迟。一夫二妇天之与。岂人为。鸳鸯宿世须偿矣。优优乐叙。姻缘两世人怎比。珠围翠遶笙歌沸。

【尾声】炎凉世态皆如是。人事亲疎古有之。留与人间作话题。

一夫二妇重天伦。



将相从来出宦门。

珠绶翠冠旌妇德。



紫袍象简表忠臣。

玉箫两世姻缘定。



花诰重封雨露新。

当时尽讶张延赏。



不识韦皋是好人。 

玉环记终 
