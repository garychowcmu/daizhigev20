《六十种曲 杀狗记》

（明）徐□〈姬，田代女〉 着
龙子犹 订定


杀狗记

（明）徐■〈姬，田代女〉 着
龙子犹 订定 

绣刻演剧十本

第六套

白兔
杀狗
昙花
龙膏
飞丸
东郭
节侠
双珠
四贤
牡丹 

绣刻杀狗记定本 

●杀狗记目录 

第一出
家门大意 

第二出
谏兄触怒 

第三出
蒋园结义 

第四出
妻妾共议 

第五出
孙荣自叹 

第六出
乔人行谮 

第七出
孙华拒谏 

第八出
旅店借居 

第九出
孙华家宴 

第十出
王婆逐客 

第十一出
窑中受困 

第十二出
雪中救兄 

第十三出
归家被逐 

第十四出
乔人算账 

第十五出
妻妾叹夫 

第十六出
吴忠看主 

第十七出
看书苦谏 

第十八出
窑中拒奸 

第十九出
计倩王老 

第二十出
安童将命 

第二十一出
花园游赏 

第二十二出
孙荣奠墓 

第二十三出
王老谏主 

第二十四出
谋杀孙荣 

第二十五出
月眞买狗 

第二十六出
土地显化 

第二十七出
见狗惊心 

第二十八出
乔人负心 

第二十九出
院君回话 

第三十出
吴忠仗义 

第三十一出
夫妇叩窑 

第三十二出
迎春私叹 

第三十三出
亲弟移尸 

第三十四出
拒绝乔人 

第三十五出
断明杀狗 

第三十六出
孝友褒封 

第一出
家门大意

【满江红】〔末上〕铁砚毛锥。几年向文场驰逐。任雕龙手段。俯头屈足。浪迹浑如萍逐水。虚名好似声传谷。笑半生梦裏鬓添霜。空碌碌。

酒人中。聊托宿。诗社内。聊容足。价嘲风弄月。品红评绿。点染新词别样锦。推敲旧谱无瑕玉。管风流领袖播千秋。英雄独。〔问答如常〕 

【鸳鸯阵】孙华家富贵。东京住结义两乔人。诳语谗言。从中搬鬬。将孙荣赶逐。投奔无门。风雪裏救兄一命。将恩作怨。妻谏反生嗔。施奇计。买王婆黄犬。杀取扮人身。

夫回蓦地惊魂。去凂龙卿子传。托病不应承。再往窑中。试寻兄弟。移尸慨任。方辨疎亲。淸官处乔人妄吿。贤妻出首。发狗见虚眞。重和睦。封章褒美。兄弟感皇恩。

两乔人全无仁义。



蠢员外不辨亲疎。

孙二郞破窑风雪。



杨玉贞杀狗劝夫。 

第二出
谏兄触怒

【挂眞儿】〔生上〕积善之家庆有余。传留下万卷诗书。性禀刚贞。胸怀仁义。更喜门庭豪贵。

两字功名志未酬。藏珠韫玉且优游。家传阀阅经多载。世代簪缨知几秋。无谄诈。有刚柔。果然名字播皇州。家中财宝如山积。库内钱财似水流。卑人姓孙。名华。排行第一。祖贯东京人氏。曾攻诗史。未遂风云。喜得家道丰盈。尽可优游岁月。荆妻杨氏。妇道颇闲。侍女迎春。家规能守。有个同胞兄弟。唤做孙荣。从小是卑人抚养成人。今经一十八岁。未曾婚匹。一应家事。俱是卑人总理。他只在学馆攻书。见成安享。这也罢了。奈他性多执拗。才欠圆通。胸中之学。或者有余。户外之事。全然未晓。每每触忤卑人。屡加训责。他纵无怨恨之心。奈绝无顺从之美。正所谓江山易改。禀性难移。近来卑人结识得两个好友。一个是柳龙卿。一个是胡子传。此二人不但诗礼之儒。颇饶豪侠之气。又且知机识变。博学多能。物情市价。无所不通。官讼家常。何事不晓。与卑人相爱相亲。如同手足。卑人意欲结义他为兄弟。一来家中百事。商量有靠。二来要他教导孙荣。使他通些世务。昨日已曾对柳胡二友说过了。也要兄弟孙荣在内。不免与兄弟通知。兄弟孙荣那里。〔小生扮孙荣上〕 

【前腔】兄弟怡怡乐有余。终日裏玩史攻书。十载辛勤。一朝遭际。不负家传豪贵。

小生孙荣是也。在书房中看书。不知哥哥有何事呼唤。不免上堂厮见。〔见相揖介小生〕哥哥呼唤小弟。有何分付。〔生〕唤你出来。非为别事。 

【绣带儿】吾朋友如龙卿有几。兼之子传贤齐。〔小生〕且住。那柳龙卿胡子传是市井之徒。谄谀之辈。哥哥说他甚么。〔生〕兄弟差矣。他两个义比云霄。与咱契似篔箎。〔小生〕思之。人情末世奸似鬼。怕只怕面从心背。〔生〕别的人信不过。他这两个人。做哥的信得过。他心事你哥哥尽知。欲待要与他结交做兄弟。

【前腔】〔小生〕忠规。非直谅多闻善辈。何必异姓结义。〔生怒介〕就结义个异姓何妨。〔小生〕今日一语轻交。他时驷马难追。〔生〕休疑。此心独断无后悔。你这蠢东西。结义了这两个人。得他教导你教导也好。少不得学他些伶俐。〔小生笑介〕要他来教导孙荣。他教导出些什么来。小家子心低志低。这辈谄谀之人。还该疎远他纔是。怎么倒去亲近他。难道是推不开嫡亲兄弟。

〔生〕结义过。就如嫡亲一般了。〔小生〕哥哥要结义他。自去结义。小弟决不敢从命。正是画虎画皮难画骨。知人知面不知心。〔下生〕看这抝种。恁般执性。我有了龙卿子传结义。胜如手足。那希罕这小畜生。且唤吴忠出来。分付他安排筵席便了。吴忠那里。〔末扮吴忠上〕白马黄金五色新。不应亲者强来亲。一朝马死黄金尽。亲者如同陌路人。覆大员外。有何分付。〔生〕吴忠。你明日与我摆设酒筵。在蒋家花园内。务要整齐。〔末〕不知员外摆几席酒。〔生〕三席。〔末〕请什么客。〔生〕请柳胡二位官人。〔末〕柳胡二位官人与员外是三桌。还少一桌。〔生〕这一桌那个坐。〔末〕书房里小官人。〔生〕唗。你那里知道。明日筵会。非通小可。乃是与柳胡二官学桃园结义之事。这小畜生不听教诲。不要他去。你听我道。 

【大圣乐】吾家累代缨绅。我一身享现成。金玉满堂多豪贵。怎答谢父娘恩。奈嫡亲兄弟不和顺。却与非亲结义亲。〔合〕此事非容易。也算人生好恶。宿世缘分。

【前腔】〔末〕东人富室豪门。论结交须谨愼。他人怎比得亲骨肉。久久见假和眞。寻思及早回头省。莫把亲人如陌路人。

〔合前生〕今后只依我分付而行。再莫提起那小畜生。 

你今先去小亭中。



肴馔新鲜酒味浓。

情到不堪回首处。



一齐分付与东风。 

第三出
蒋园结义

〔末上〕受人之托。必当终人之事。蒙员外分付我去蒋家园裏摆酒。说话之间。此处已是了。好景致。淸风亭上景无过。鱼戏桥边耀碧波。试问此园谁是主。主人来少客来多。酒席完备了。不免去请二位解元。转湾抹角。此间已是柳解元门首。有人在此么。〔净内应〕你是那个。〔末〕我是孙大员外家吴忠。〔净〕到此怎么。〔末〕特来请吃酒。〔净上〕来了。若说吃酒。跳脚舞手。〔末〕不说吃酒呢。〔净〕打杀也不走。 

【丹凤吟】行过柳堤。步入园内。〔末〕那一位解元何处。〔净〕可是胡子传么。〔末〕正是。〔净〕随着我来。兀的便是。〔末〕胡解元在家么。请吃酒的在此。〔丑上〕来了。甚人请吃嘴。〔末〕吃酒。怎么说吃嘴。〔丑〕没有嘴。怎么吃酒。〔末〕还是吃酒。〔丑〕吃酒好欢喜。〔见净介〕呀。龙卿哥也在此。〔揖介净丑〕怎不见孙兄来至。去接取。去接取。迎着卽便回。〔末〕二位不消去。只在此等候。待我去请员外来便了。〔净丑〕有理。说道我每来此处。悬悬望着员外至。

〔末〕我便去。这酒席不要先动。〔净丑〕岂有此理。我二人替你看好在此。〔末〕有劳。〔下净〕兄弟。到被他说着了。〔丑〕怎么说着了。〔净〕我今早出来。还不曾吃饭。腹中甚是饥饿。莫若我每先偷些酒吃如何。〔丑〕小弟也用得着在此。只怕大哥来。见了不好意思。〔净〕这个何难。都推在吴忠身上便了。〔丑〕有人来。怎么处。〔净〕如今一个看人。一个吃酒。如有人来。咳嗽为记。〔丑〕那个先去看人。〔净〕你先去看人。我吃酒。我吃完了替你来。〔吃介〕吿飮了。〔丑〕偷酒吃还有许多礼数。〔净〕自古道礼不可缺。〔又吃介丑〕他只管吃了去。竟不替我去吃。不免哄他一哄。〔咳嗽介净惊介〕兄弟。有什么人来。〔丑〕没有。〔净〕你为何咳嗽起来。〔丑〕若不咳嗽。连桌子都吃了下去了。如今你去看人。〔吃介浑科生末上〕 

【节节高犯】〔生〕相邀结义的好兄弟。〔见介净丑〕兄弟望兄不来至。肝肠碎。〔末〕试向前排吃食。〔生〕为何盘馔先狼藉。〔鲍老催〕〔净丑〕吴忠的。先偷吃。〔黄龙滚〕〔末〕对面间枉屈人。甚张志。

〔净丑〕哥哥。今日之酒。为何而设。〔生〕是结义酒。〔净〕令弟二哥可来么。〔生〕我好意唤他同来。要二位教导他。他反说许多不中听的言语。是个不识好歹的。不要倸他。〔丑〕哥哥。自古道人心各别。我三人自结义便了。〔净〕我每三人做个赛关张。〔生〕何为赛关张。〔净〕当初刘关张弟兄三人。在桃园中结义。白马祭天。乌牛祭地。不愿同日生。只愿同日死。我们今日弟兄三人。在蒋家园内结义。可不是赛关张。〔丑〕哥哥。自今日为始。大哥有事。都是我弟兄两个担当。火裏火裏去。水裏水裏去。大哥若是打杀了人。也是我每弟兄两个替你偿命。〔生〕难得二位贤弟如此眞心相待。今后如若宅上欠缺。都在愚兄身上。〔净丑〕今日在淸风亭之言。各不相负。大哥请上。受兄弟一拜。〔生〕岂敢。〔对拜介〕曾记桃园结义深。从来仁义値千金。〔净丑〕人情若比初相识。到老终无怨恨心。〔生〕看酒来。〔末〕有酒。〔递酒介〕 

【解连环】〔生〕酬酢欢娱。拚今朝共伊沈醉。同携手步月归去。〔合〕逢知己。赛过关张管鲍的。切莫学割袍断义。

【前腔】〔净〕兄飮一杯。但从今放开忧虑。兄有事弟当前去。〔合前〕 

【前腔】〔丑〕兄听因依。是吴忠把盘馔偷吃。适纔的望兄不至。〔合前〕 

【前腔】〔末〕谁是谁非。请不须再三提起。提将起恐伊羞耻。〔合前〕 

一飮莫辞醉。



今朝拚醉归。

酒淹衫袖湿。



花压帽檐低。 

第四出
妻妾共议

【杜韦娘】〔旦上〕玉容态娇豓。眉黛淡扫春山远。凤髻绾乌云。霞衬脸。更袅娜纤腰娇软。正■〈并〉年遣适豪门。已奉苹繁。喜遂于飞愿。与才郞契合。愿百岁同谐缱绻。

念奴蟾宫标格。洛浦精神。芳姿美若芝兰。雅意坚如松柏。生居宦族。愧无谢女之才。长适豪门。颇有关雎之德。惟慕贞洁。不喜繁华。端然闭月羞花。何必浓妆淡抹。大抵还他肌骨好。不搽红粉也风流。奴家杨氏月眞。昔凭媒妁。嫁与东京孙员外为妻。奴有慈善之心。奈无子息之继。自从公姑去世。儿夫与小叔不相和睦他近日又与柳龙卿胡子传结义。把嫡亲兄弟却作陌路之人。每日劝谏。执性不从我身伴侍妾迎春。颇晓人事。不免唤他出来商议。迎春那里。〔贴上应介〕来了。 

【新水令】奴家年少多聪惠。伴娘行宴乐游戏。昼永拈针指。〔旦叫介〕迎春。〔贴〕听帘前呼唤。不知有何言语。

〔见介〕院君万福。〔旦〕迎春。结交须胜己。似我不如无。〔贴〕院君为何说此两句。〔旦〕迎春。你兀自不知。近日儿夫心改变。作事大猖狂。每日与柳龙卿胡子传打伴。朝欢暮乐。醉酒狂歌。见了嫡亲兄弟。就如陌路之人。你道如何。〔贴〕院君。自古道熟油苦菜。由人心爱。望院君早晚劝谏便了。 

【集贤宾】〔旦〕官人近日心恁偏。与兄弟结寃。每日与非亲同欢宴。把骨肉顿成抛闪。不听劝谏。怕迤逦日疎日远。长挂念。恐一宅分为两院。

【前腔】〔贴〕人情好歹非偶然。奈总是前缘。是则是官人没宛转。我娘行自当相劝。听时易言。不听后别作机变。休挂念。自临风对月消遣。

【琥珀猫儿坠】〔旦〕良药苦口。逆耳乃忠言。叹我儿夫不信贤。几番劝解反埋寃。〔合〕难言。问甚日何时。得他心转。

【前腔】〔贴〕劝君不听。切莫再三言。又恐官人生别见。反将恩爱变成寃。〔合前〕 

手足之亲两不和。



忠言逆耳奈如何。

酒逢知己千锺少。



话不投机半句多。 

第五出
孙荣自叹

【五供养】〔小生上〕今生有幸。喜一身生长豪门。家传朱紫贵。世簪缨。诗书尽览。时未至龙门难进。一日裏遇风云。那时衣紫作公卿。

生居宦族簪缨裔。积玉堆金眞富贵。弱冠正当年。留心古圣编。事兄如事父。争奈兄嫉妬。见我似寃家。不知有甚差。自家孙荣是也。我哥哥近日结交柳龙卿胡子传。终日醉酒狂歌。把我如同陌路。不知后来可有和顺的日子了。咳。哥哥。我与你是 

【前腔】同胞至亲。更不知他因甚生嗔。朝夕长打骂。苦难禁。不敢怨兄。只恨我不能随顺。早晚拈香拜吿神明。愿兄早早可回心。

默默自思量。



家兄忒性刚。

触来勿与兢。



事过必淸凉。 

第六出
乔人行谮

【朱奴儿】〔净丑上净〕常言道人无远虑。〔丑〕定必有近忧来至。〔净〕是则是三人同结义。〔丑〕怕只怕半途而废。〔净〕说得是。作个道理。早寻个长久计。

〔丑〕二哥。夜来孙大哥家好酒。〔净〕兄弟。酒也要吃。事也要干。〔丑〕二哥有事。难道小弟不干。〔净〕我且问你。昨日花园中结义几人。〔丑〕是三人。〔净〕杭州老官说的。还有一丢儿。〔丑〕孙大哥你我。再有何人。〔净〕你去猜一猜。〔丑〕家裏人。外头人。〔净〕家裏人。〔丑〕嗄。是了。前日淸风亭上结义。只有吴忠在那里。敢是吴忠。〔净〕呸。破蒸笼不盛气。他是孙大哥家裏使唤的。我每吃酒。他来伏事的。到与他结义做朋友。没志气。〔丑〕敢是孙大嫂。〔净〕自古道长兄为父。长嫂为娘。虽然不是亲的。也是个嫂嫂。难道与我每做朋友不成。〔丑〕敢是迎春。〔净〕阿呀。兔儿踹坏了娑婆树。月不好了。迎春是大哥的通房。怎么与我和你结义。一发不是了。〔丑〕这等猜不着。〔净〕就是在书房中。终日子曰子曰的。〔丑〕可是孙二么。〔净〕着。着。〔丑〕前日孙大哥说不要倸他。虑他怎么。〔净〕兄弟。你不晓得。那孙大嫂是极贤慧的。他见大哥疎薄了孙荣。必然劝谏。常言道妻是枕边人。十事商量九事成。万一大哥醒悟了。他们弟兄亲的只是亲的。我和你疎的只是疎的。倘或和顺了。我和你就如两个网巾圈撇在脑后。要见面也是难了。〔丑〕二哥说得是。必须寻一条计策来弄断了他。我与你衣饭还长久。〔净〕有理。只是没有好计策。怎么处。〔丑〕兄弟到有一条计在此。〔净〕你有何计。〔丑〕到铁铺裏去打一把快刀。一更无事。二更悄然。三更时候。把孙二来一刀杀了。这计如何。〔净〕呀。人物平常。计策也只如此。〔丑〕怎么。〔净〕东京城裏。这几家铁铺都是认得你我的。倘或挨查出来。是柳龙卿胡子传杀的。那时我和你为首为从。都问成死罪。可不两个人偿他一命。不好。〔丑〕这等怎么处。〔净〕我有一计在此。〔丑〕计将安出。〔净〕我和你今日到他家。只说谢酒。昨夜回去。打从小巷裏走。只见令弟头带儒巾。身穿蓝衫。脚穿皂靴。与一个挑船郞中说话。手裏拿了一包银子。说我家耗鼠太多。要赎些蜈蚣百脚。断肠草。乌蛇头。黑蛇尾。陈年干狗屎。糖霜蜜饯杨梅干。〔丑〕阿哥。怎么有糖霜蜜饯杨梅干在裏头。〔净〕有了许多毒药。放些甜的在裏头过药。〔丑〕也是。〔净〕一赎赎了十七八包。〔丑〕我也看见有二十多包。〔净〕正是。看见我每两个。脚跟上红起。直红到头发上去。回身便走。一走走了一个湾。两个湾。三三九个湾。在无人之所。双手拿了药。对天跪下。吿道。天地天地。我孙荣被哥哥孙华。嫂嫂杨月眞。侍妾迎春。强占家私。如今赎这药回去。酒裏不下饭裏下。饭裏不下茶裏下。一药药死了哥哥。这家私都是我的。恐遭毒手。特来报知。〔丑〕阿哥。这是你几时见的。〔净〕啐。说了半日。对木头说了。这是我每说谎。〔丑〕说谎。这等像得紧。倘或大哥不信。怎么处。〔净〕他若不信。我和你讲故事。〔丑〕讲故事。一肚皮在此。只是进门时怎么样见他。〔净〕孙大哥是极慈心。我和你须要假哭。〔丑〕我没有眼泪出。怎么好。〔净〕这是要紧的。官场演。私场用。我和你演一演。〔演介〕像。行行去去。〔丑〕去去行行。此间已是。大哥在家么。〔哭介净〕且待他出来了哭。〔生上〕 

【桃李争春】蓦忽闻知两个心友临门。不觉心中欢喜。

〔见介净丑哭介生〕入门休问荣枯事。观着容颜便得知。二位兄弟每常间见了做哥哥的欢天喜地。今日为何这般愁烦。〔净丑〕我每弟兄两个今日见了哥哥。明日不知可见得大哥了。〔生〕二位兄弟何出此言。敢是大兄弟家中少米么。〔净〕多蒙哥哥送一担米来。吃了九斗九升半。还剩半升在那里。不少。〔生〕敢是小兄弟家裏欠柴。〔丑〕多承大哥前日送一千个稻草与小弟。烧了九百九十九个。还有一个做枕头。不欠。〔生〕敢是大兄弟有人欺负你来。〔净〕自从与哥哥结义之后。扒灰挑粪的都叫是二官人。谁敢欺负我。〔生〕敢是有人欺负小兄弟么。〔丑〕如今那个不晓我与大哥做了朋友。好不奉承我。就是半夜回去。他每还要打扫一条洁净街道与我走。谁敢欺我。〔生〕自结义之后。随你天大事。尙要与你分忧。今日就是这等支吾我。今后你二人不要上我的门了。〔做下介净丑扯介〕大哥转来。〔生转介净〕兄弟。大哥着恼了。我每说了罢。〔丑〕不要说。就说来大哥也不信的。〔生〕说那里话。兄弟之言。岂有不信之理。〔净丑〕说出来不是我每弟兄身上的事。却是大哥身上的事。〔生〕怎么到是我身上的事。且说来。〔净丑照前白说介生〕岂有此理。我兄弟是读书之人。那有此话。〔丑〕阿哥如何。我说大哥是不信你我的。〔净〕哥哥若不信。兄弟有一桩故事在此。比与大哥听。〔生〕有什么故事。你说来。〔净〕岂不闻古之虞舜。尙被傲弟所害。一日与瞽叟谋计。令舜上屋修仓廪。弟移去其梯。放火烧仓。其兄挟两笠而下。幸而不死。又一日使舜掘井。弟以石盖之。舜掘地穴而出。古之虞舜尙然如此。何况于你。 

【引军旗】听拜禀令弟不仁。赎毒药害你身。兄弟见了痛伤情。哥哥自宜思忖。〔生〕舍弟是读书人至诚。无此事不须忧闷。〔合〕思之祸福生死皆由命。果然半点不由人。

〔生〕没有此事。〔丑〕哥哥若不信。小兄弟也有一桩故事在此。说与哥哥听。〔净〕你也说一说。〔丑〕昔日唐太宗杀兄在前殿。囚父在后宫。 

【前腔】唐太宗是圣明之君。犹且弑建成。哥哥莫待祸临身。临渴怎生掘井。〔生〕若非兄弟说着事因。险些儿遭他毒性。

〔合前丑〕大哥。你如今信也不信。〔生〕起初大兄弟说来的。我还有些不信。方纔小兄弟说起唐太宗之故事。我纔信了。〔净丑〕如今但凭哥哥怎么施行就是了。〔生〕我如今唤他出来。打他一顿。出了我这口气罢了。〔净丑〕阿哥又来了。你不曾打他。尙然要赎毒药害你。你若打了他一顿不打紧。他怀恨在心。你这条性命可不是断送在他手裏。〔生〕这等我写一纸状子去。当官吿他。〔净丑〕那个做证见么。〔生〕就是你每二位。〔净丑背介净〕兄弟。孙大哥要吿。我和你做证见。明日到官。三拷六问。问出眞情。我和你都是假的。孙二公然无事。可不是这头官司打在我每身上来了。〔丑〕这等怎么处。〔净〕还是劝他不要吿。〔转介〕大哥若吿了他。要使用那个出。〔生〕一应都是我。〔净丑〕大哥又不是这等了。你如今到府县吿了。一定把他监了。尊嫂又是极贤慧的。着人送饭。上下使用。弄了出来。可不枉费钱财。分明蜻蜓吃尾自吃自。〔生〕这等怎么处。〔净丑〕你的家法到那里去了。〔生〕家法怎么处他。〔净丑〕如今大哥叫他出来。竟不要提起赎毒药事情。〔生〕怎么倒不要提起。〔净丑〕赎毒药只有我弟兄两个看见的。只道我每来搬弄你弟兄不和了。你如今别寻一事。打他一顿。赶他出去。这便是除却祸根了。〔生〕这也有理。吴忠那里。〔末上〕厅上一呼。阶下百诺。员外有何分付。〔生〕小乔才在那里。〔末〕那个小乔才。〔生〕就是读书的。〔末〕嗄。小官人。在书房中。〔生〕与我叫他出来。〔末〕嗄。小官人。员外有请。 

【惜奴娇】〔生〕堪恨寃家生着不良意。〔净丑〕这丑恶只得自忍。〔小生上〕正此攻书。偶闻兄命。吴忠。不知哥哥唤我怎么。〔末〕不知员外怎生动气。怒吽吽的坐在堂上。 

生〕思省。料吉凶全然未准。〔见净丑揖介〕二丈。〔净丑〕再有一丈。好做布衫。〔小生〕这是称呼二位。〔净丑〕这也罢了。我问你。昨夜你与哥哥厮闹来。〔小生〕不曾。〔净丑〕哥哥与你厮打来。〔小生〕也不曾。〔净丑〕你毕竟冲撞了他。〔小生〕二丈。自古道长兄为父。谁敢冲撞他。〔净丑〕这等为何恼得你紧。〔小生〕旣是我哥哥恼我。望二位解劝则个。〔净丑〕这个自然。你方纔不曾出来的时节。我两个先替你舌头都劝匾在这裏了。待我每先进去。〔见生介〕来了。〔生〕他怎么说。〔净丑〕他说道一父母所生的。要打与他同打。要骂与他对骂。不怕你。〔生〕他是这等说么。唤他进来。〔净丑唤介小生〕哥哥拜揖。〔生怒介〕谁与你拜揖。自古道。常将有日思无日。莫待无时思有时。我家全赖祖宗勤劳。积■〈走赞〉致富。且如我占居长。合管顾家私。应当门户。一应人情差拨事件。我之所为。汝合往外州经营。求取利息。可立见富足。免致坐食山崩。古人云。床头千贯。不如日进分文。汝昼夜攻书。有何所益。〔小生〕哥哥。岂不闻安居不用架高堂。书中自有黄金屋。富家不用买良田。书中自有千锺粟。书中有此好处。兄弟所以攻书。〔生怒打小生介〕还敢挺撞我。自今日为始。你也不是我的兄弟。我也不是你的哥哥。走出去。不许再上门来。〔小生〕哥哥可念手足之情。教兄弟到那裏去。〔净丑〕二官人。你便少说了些。你哥哥是盛怒之下。且权顺他便好。〔末〕二位官人劝一劝便了。〔净丑〕我每着实在此劝。〔生〕你还不走出去。〔小生〕哥哥可念父母之恩。〔生〕还说。〔又打介〕 

【前腔】安享荣华。岂不念祖宗觅利艰辛。千重水面。虎口换出珠珍。你如今。每日攻书错留心。懒经求不营运。待怎生。自今日不许再上我门庭。

【前腔】〔小生〕听禀。祖父同生。念同胞之义。手足之亲。读书美意。他日显耀门庭。〔背介〕思省。岂知哥哥生怒嗔。信谗言教我无投奔。〔净丑〕我每两个为你劝得口干舌匾。到说信谗言。难道我每到是谗言。如今大哥要打自打。不干我事。〔小生〕将我赶出门。望哥哥息怒暂且回心。

【锦衣香】〔净丑〕休抗拒。休回应。休要恼着哥哥。转添恶忿。且随他意暂出门。朝夕我两人劝他回心。倘回心转意。那时请你归来依然弟兄和顺。〔合〕今日离家去。再不许登门。眉南面北。不相存问。

【前腔】〔末〕空叹息。空攧窨。争奈是亲非亲。遣人愁闷。吴忠伏侍小官人。谁知到此主仆离分。拜辞痛苦。搵不住珠泪盈盈。〔合前〕 

【浆水令】〔生〕更迟疑不离我门。打敎伊皮开见筋。〔小生〕受兄毒打也甘心。无辜赶逐痛苦难禁。〔生〕贼泼贱。恼杀人。辄敢抗语来相应。〔合〕今日裏。今日裏急离我门。街坊上。街坊上别行求趁。

【前腔】〔小生〕叹一身钱无半文。无相识有谁是亲。〔生〕你说书内有黄金。何不看书度日营生。〔小生〕事到头。不怨人。只愁眼下无投奔。

〔合前小生〕哥哥要我出去。只得就出去罢。〔走介净丑〕你就是这等去了。〔小生〕哥哥严命。怎敢不去。〔净丑〕这等没用的。且问你这家私是祖上遗下来的呢。还是你哥哥自家挣的。〔小生〕是祖上遗下来的。〔净丑〕可又来。旣是祖上遗下来的。该大家分一半纔是。〔小生〕这个不指望。只好略讨些做盘缠足矣。望二丈撺掇一声。〔净丑〕这个当得。〔进介生〕他去了么。〔净丑〕他在外边大声发话。道这家私是祖上遗下来的。要与你分一半。〔生〕这也说得是。该分与他。〔净丑〕分多少。〔生〕分一半与他。〔净丑〕大哥。这是一厘也分不得的。〔生〕怎么分不得的。〔净丑〕你若分与他了不打紧。引惯了他。又道分得不均。到去吿起家私来。你到要吃他的亏哩。〔生〕这等怎么样打发出去。〔净丑〕他方纔道书中自有黄金屋。把他一本书。就塞住他的口了。〔生〕吴忠。书房中去取一本书过来。〔末〕嗄。书在此。〔生〕叫他进来。〔净丑〕二哥。我与你都说停当在那里了。教你自进去取。〔小生〕多谢二位。〔进介生〕孙二。你要与我分家私么。〔小生〕孙荣怎敢。只求哥哥略与些盘费便了。〔生〕这个有。吴忠取书来。孙二。盘缠在此。你拿去。〔小生〕呀。哥哥。这是一本破书。怎么做得盘缠。〔生〕你方纔说书中自有黄金屋。千锺粟。怎么做不得盘缠。〔小生〕罢罢。男子汉一言旣出不必说了。吴忠过来。你去多多拜上贤达嫂嫂。说我被哥哥赶出去了。哥哥请上。待做兄弟的拜别。〔生〕谁要你拜。〔小生拜生打介〕 

【临江仙】〔小生〕被打出门珠泪流。敎人羞耻向谁投。哥哥因甚赶无休。在他檐下过。怎敢不低头。

〔哭下净丑〕哥哥。我每两个不与你做朋友了。〔生〕怎么说。〔净丑〕一个嫡亲兄弟。就赶了出去。何况我每结义的。〔生〕嫡亲兄弟到要赎毒药害我。若不是二位兄弟说知。险些儿被他害了性命。你二人是我的大恩人了。怎说这话。〔净丑〕大哥好手段。我每如今与哥哥去庆一庆手段。〔生〕多谢好兄弟。是我作东。就请同行。 

【皂罗袍】〔合〕贺喜得他出外。自今后不许再上门来。结义兄弟称心怀。同心同气同欢快。有茶有酒。朝往暮来。无愁无虑。分忧替灾。三人眞个关张赛。〔下〕 

第七出
孙华拒谏

【风马儿】〔旦上〕倾国芳容正娇媚。家豪富比陶朱。〔贴上〕郞才女貌非凡比。宿缘相会。今世效于飞。

〔旦〕迎春。员外早间出去。怎生这时节还不见回来。〔贴〕便是。想又与两个乔人出去闲耍了。〔末急上〕 

【本宫赚】默默嗟吁。哽咽垂双泪。直入画堂覆知。此事好伤悲。〔旦〕试问取。未审何人亏负你。你缘何垂双泪。不知怎地。你从头一一说与。

【前腔】〔末〕吿且听启。小官人鎭日攻书。被东人急呼至说着几句。百般打骂赶出去。〔贴〕果恁的。奈我官人心性急。似撮盐入火内。猜着就裏。又敢是听人胡语。〔末〕果然如是。

〔旦〕你快回避。倘员外回来也。〔末下〕 

【竹马儿】〔旦〕他效学昔日关张结义。不思量久后有头无尾。岂知他是调谎的。使虚心冷气。刁唆员外得如是。〔贴〕我东人枉恁地多伶俐。落圈圚总不知。把骨肉下得轻弃。你好直恁的。不思量手足恩深。岂知同胞义。谩敎人无语泪双垂。说着后心碎。

【前腔】〔旦〕他两人专靠花言巧语。一刬地斗是搬非。每日只会拖狗皮。那曾见回个筵席。双双长坐两边位。〔贴〕我东人结拜为兄弟。落得个甚便宜。夫和妇话不投机。他三个同结义。胜似亲的。糖甜蜜更美。把亲生兄弟赶出去。你家富何济。

【尾声】自古及今结义的。除非管鲍更有谁。那一个人情得到底。

院君。员外回来。怎生谏他一谏便好。〔旦〕是如此。 

【淸歌儿】〔生作醉上〕三杯酒万事和气。又何妨每日沈醉。思量孙二太无知。伊来害我。我又如何饶你。

【前腔】〔贴〕员外吃得醺醺醉。我娘行自宜仔细。着些言语问因依。莫激他性发。好意反成恶意。

【前腔】〔旦〕常言道要知心事。但听他口中言语。不知员外怒着谁。从头至尾。说与奴家知会。

迎春。员外醉了。且安置他睡了罢。〔生〕兄弟请酒。你吃一杯。〔旦贴〕员外。这里是家裏了。〔生作醒介〕呸。还要对你说尀耐。〔旦贴〕尀耐那个。〔生〕尀耐孙二无理。〔旦贴〕二叔却便怎么。 

【桂枝香】〔生〕贤妻听启。孙荣无理。他要赎毒药害我身躯。把我家私占取。险些儿中了。险些儿中了。牢笼巧计。院君。被我赶出门去。〔旦贴〕原来赶出去了。苦呵。〔生〕细思之。指望我遭毒手。我先将小计施。

〔旦贴〕员外。这是谁说的。〔生〕别人说我也不信。是我两个结义的好兄弟说的。〔旦〕官人。经目之事。犹恐未眞。背后之言。岂可准信。二叔是读书之人。只有敬长之心。那有害兄之意。官人回思手足之意。转念同胞之亲。莫信外人搬鬬。容叔叔依旧回家。是妾之愿也。〔生〕妇人家三绺梳头。两接穿衣。只晓得门内三尺土。那晓得门外三尺土。〔旦〕呀。官人岂不闻汉文帝迁徙淮南厉王。不从而死。民作歌曰。一尺布。尙可缝。一斗粟。尙可舂。兄弟二人不相容。正谓此也。〔生〕人家雄鸡报晓。家常之事。雌鸡乱啼。有甚吉祥。〔贴〕员外。柳龙卿胡子传以假为眞。他每是无义之人。不可轻信。院君的言语。只不过要你兄弟和顺。何故着恼。〔生〕唗。小贱人。谁要你多说。〔旦〕员外。迎春是替妾禀吿。何必发怒。〔生〕那有他的说话分。也来多嘴。 

【前腔】〔旦〕同枝连气。同胞共乳。不念手足之亲。听信乔人言语。将兄弟赶出。将兄弟赶出。不容完聚。敎人谈议。好痴迷。假饶染就干红色。也被傍人讲是非。

【前腔】〔生〕拈针穿线。缲丝织绢。兀的是妇女工夫。有甚高识远见。〔贴〕员外。院君只要你弟兄和顺。〔生怒〕唗。辄敢大胆。辄敢大胆。出言相劝。不识机变。古人言。大丈夫男儿汉。终不听妇女言。

〔旦扯生介〕官人。还是听奴家言语。收了叔叔回来罢。〔生怒推倒旦下贴〕院君请起。 

【前腔】〔旦〕忠言不听。生出恶性。〔贴〕把几句回他。怕怎么。〔旦〕欲要把几句回他。又恐怕夫妻争竞。只落得外人。只落得外人。胡言讲论。〔贴〕院君。外人讲论些什么来。〔旦〕讲论家不和顺。自评论。耐了一时气。家和万事成。

【前腔】〔贴〕娘行听吿。常言人道。热心闲管招非。冷眼无些烦恼。〔旦〕迎春。你如今不要开口罢。〔贴〕奴不合口多。奴不合口多。惹得官人嗔叫。累娘焦燥。自今朝。闭口深藏舌。安身处处牢。

兄弟无辜赶出门。



忠言逆耳反生嗔。

自家骨肉尙如此。



何况区区陌路人。 

第八出
旅店借居

【吴小四】〔净扮王婆上〕命儿孤。没丈夫。三十年来独自宿。开个店儿淸又楚。往来官员士大夫。谁不识王大姑。

开个客店得年深。四川两广尽闻名。屋上又无瓦盖。夜间月照为灯。眠床没有两脚。席子只剩麻筋。枕头土墼来做。酒甁便当尿甁。正是好看千里客。万里去传名。远远望见人来了。敢是投宿的。 

【胡捣练】〔小生上〕吾命窘自嗟呀。哥哥因甚念头差。赶出此身无依倚。使人今夜落谁家。

万事不由人计较。一生都是命安排。我孙荣被哥赶逐出来。没处安身。不免到王大姑店中去借住几时。再作区处。此间已是了。婆婆有么。〔净〕呀。官人请坐。〔小生〕有坐。〔净〕官人家居何处。姓甚名谁。〔小生〕婆婆待小生吿诉。〔净〕愿闻。 

【五更转】〔小生〕望婆婆听吾吿。孙荣本富豪。〔净〕你是富豪。与我何干。〔小生〕哥哥听信他人调。与两个乔人相同交好。生巧计妄造言来搬闹。我那哥哥呵。不思手足心凶暴。将我赶逐出门。特来依靠。

〔净〕原来被哥哥赶出来。无处栖身。借我店中投宿。只是我这里先要房钱的呢。 

【前腔】〔小生〕乞可怜相周庇。奈此身无所依。止求半室权居住。有日天相吉人依旧春风棠棣。房金价多共少当如意。决不有负相连累。结草衔环。报伊恩义。

〔净〕旣然如此。我这里房子有三等。上等的一两一月。中等的五钱一月。下等的三钱一月。随你要那一等。〔小生〕这般说。下等便了。 

〔小生〕谢得婆婆留我身。



〔净〕房钱逐月要还淸。

惟有感恩幷积恨。



万年千载不生尘。 

第九出
孙华家宴

【夜行船】〔生上〕积玉堆金多富贵。幸遇太平年岁。〔旦贴上〕今世夫妻。前缘匹配。美满共谐连理。

〔生〕春游园苑景融和。夏宴凉亭看芰荷。〔旦〕秋翫明月冬赏雪。〔贴〕一年好景莫蹉跎。〔生〕院君。我自赶了孙二出去。心中甚是快乐。今日闲居无事。和你游玩片时。迎春看酒来。 

【祝英台】草芊芊。花荏苒。轻暖豓阳天。才子豓质。簇拥名园。嬉戏笑蹙秋千。排筵。好向花柳亭前。寻芳消遣。〔合〕我和你双双游赏欢宴。

【前腔】〔旦〕俄然。笋成竿。荷展盖。高柳噪新蝉。池畔避暑。撒发披襟。欢笑同乐莲船。迷恋。好向流水亭前。纳凉消遣。〔合前〕 

【前腔】〔贴〕天然。但愿人月团圆。千里共婵娟。天朗气淸。渐渐金风。时送桂花香远。堪羡。好向百尺楼前。玩月消遣。〔合前〕 

【前腔】〔生〕瞥见。朔风吹起彤云。帘幙乱飘绵。银砌玉妆。覆地漫天。都喜兆成丰年。〔旦贴〕幽轩。尽敎簇满红炉。观梅消遣。〔合前〕 

【尾声】〔合〕四时游赏多欢宴。三公不换此芳年。也是我和你夙世修来百福全。

一对夫妻正及时。



郞才女貌两相宜。

在天愿为比翼鸟。



入地共成连理枝。 

第十出
王婆逐客

【一疋布】〔净上〕开食店。得多年。声名天下传。那人久住不还钱。管取敎伊吃拳。

老娘三日不发市。拿着一个便正本。什么来头。前日有个秀才。名唤孙荣。他在我店中安歇。这一向分文没有。常在我家中啼啼哭哭。有钱还我便罢。若无钱还我。就剥下衣服来。小二那里。 

【前腔】〔丑上〕方纔睡。正酣眠。甚人只管缠。摩挲两眼出房前。我只道是谁叫。原来是阿娘老虔。

〔净〕你怎么骂我。〔丑〕不曾骂阿娘。〔净〕这也罢了。与我叫孙二出来。〔丑〕那个孙二。〔净〕就是前日来的秀才。自到我家来。并无半厘房钱还我。倒占住了我一间房子。如今叫他出来。有房钱还我便罢。若没有。我和你剥了他的衣服。赶他出去便了。〔丑〕阿娘说得有理。孙二官人快出来。 

【前腔】〔小生上〕听呼唤。出房前。不知有甚言。寻思此事泪涟涟。原来是婆婆讨钱。

〔见介净〕孙二。你是甁儿是罐儿。〔小生〕请问妈妈。甁儿便怎么。罐儿便怎么。〔净〕甁儿有口。罐儿有耳朵。你自到我家来。房钱饭钱一些也不还我。怎么说。〔小生〕待小生写书回去与贤达嫂嫂。取些来还你。〔净〕放屁。我如今就要。不然剥下衣服来。〔净丑剥衣介〕 

【刘衮】〔小生〕休剥去。休剥去。留与我遮羞。再四哀求。不肯放手。〔净丑〕欠债合还钱。无礼干休。急急剥下。可免出丑。

【前腔】〔小生〕婆扯带。婆扯带。小二把衣袖抽。倒拽横抛。身不自由。〔净丑〕衣服准房钱。胡乱可受。休得迟延。吃吾脚手。

【双劝酒】〔小生〕衣衫尽剥。吃人僝僽。〔净〕急离我门。不得落后。〔合〕覆水算来难收。人面果然难求。

【前腔】〔丑〕你卽请行。迟时生受。〔小生〕吃定赶逐。无人搭救。

〔合前净〕快出去。快出去。〔小生〕婆婆可怜。再与我住几日。〔丑推出小生介〕不要在此缠。闭了门。〔闭门介小生〕呀。婆婆开门。〔净〕任伊在此叫。〔丑〕只是不开门。〔下小生哭介〕 

【山坡羊】乱荒荒婆婆前去。急煎煎留他不住。冷淸淸独立在此。懒怯怯暗自垂双泪。婆婆开门。我叫你。何曾应半句儿。又不是梨花带雨把门深闭。教我举目无亲倚靠谁。思之。思之泪暗垂。难捱。虚飘飘命怎期。

正是屋漏更遭连夜雨。船迟又被打头风。我孙荣被哥哥赶逐出来。无处安身。只得借此店中投宿。只因欠了房钱饭钱。将我衣服头巾。尽都剥去。苦嗄。千死万死。终须一死。不如往城南汴河之中。寻个自尽。免得被人耻笑。说话之间。这里就是汴河了。水水。孙荣能吃得几口。 

【胡捣练】江水远。恨悠悠。敎人羞耻向谁求。枉自腹藏千古事。但趁一江淸水向东流。

〔投水介外上〕苦海无边。回头是岸。什么人投水。〔扯介〕呀。汉子。我看你一貌堂堂。为何干此拙事。你姓甚名谁。说与我知道。〔小生〕公公。一言难尽。〔外〕但说何妨。 

【锁南枝】〔小生〕孙员外是我兄。〔外〕令兄可是与柳龙卿胡子传结义的孙华么。〔小生〕正是。将孙荣赶逐无投奔。〔外〕你怎么不到前面店中安歇。〔小生〕那堪旅店婆婆。索欠心忒狠。把我衣尽剥赶出门。拚孤身葬鱼吻。

【前腔】〔外〕听伊诉愁闷。敎人不忍闻。本是同胞兄弟。你哥直恁无情。下得将伊摈。倘然伊富贵他受贫。教他自寻思可心肯。

【前腔】〔小生〕我身蓝缕没半文。饥寒两字难过存。又没个所在安身。又没个人怜悯。争似我拚此身。丧江中免劳困。

【前腔】〔外〕看伊貌聪俊。非是已下人。目下虽然流落。必然日后荣华。劝你捱时运。汉子。老夫有个所在。你可权住。〔小生〕公公。什么所在。〔外〕你权守困莫恨贫。有所破瓦窑暂安顿。

〔小生〕若得公公如此。就是重生父母。不敢动问公公上姓。〔外〕老夫与你同姓。秀才你随我来。这里已是了。你可在此暂住。〔小生〕多感公公。只是窑中家伙一无所有。教我怎住得。〔外〕这也是。也罢。少刻着小二送锅碗之类与你便了。〔小生〕足感公公厚情。 

谢得公公特指迷。



破窑权且受孤恓。

黄河尙有澄淸日。



岂可人无得运时。

〔外吊〕救人一命。胜造七级浮屠。今日孙荣要投水。亏老汉救了。留他在破窑内安身。咳。孙华你好不思维。却教亲弟受孤恓。你住在高堂大厦。他却在破瓦窑居。你在家中快乐。他在窑内孤恓。你吃的是肥羊美酒。他吃的是淡饭黄虀。你穿的是绫罗锦绣。他穿的是破服粗衣。你却丰衣足食。他却忍饿担饥。你自不仁不义。他却无倚无依。相交酒肉兄弟。不念同气连枝。咳。只怕日久亲疎自见。那时悔也应迟。 

【驻马听】世上为人。兄弟不亲谁是亲。须念生身父母。共乳同胞。休戚难分。咳。孙员外。你结交终日醉醺醺。却敎骨肉遭穷困。天理何存。任你满帆风使。终有个水穷山尽。

独占家私理不宜。



却将兄弟受孤恓。

常将冷眼观螃蟹。



看你横行得几时。 

第十一出
窑中受困

【金珑璁】〔小生破衣上〕长空云黯黯。那堪狂雪交加。飞柳絮。舞梨花。孤身遭冻馁。何方干谒豪家。空叹息。自嗟呀。

富嫌千口少。贫恨一身多。似这般大雪。多少富豪家快乐。单只孙荣这般受苦。我哥哥如今在红炉暖阁。羊羔美酒。浅酙低唱。哥哥。我和你一父娘生。又不是两爹娘养。我身上单寒。腹中饥馁。见这雪呵。 

【灞陵桥】误了人也嗏。从早到如今。没饭难禁架。只得忍着饥寒。一步步前抄化。又那堪遭济这般雪儿下。嗏。兀的不苦杀人也天那。

好苦嗄。看这雪越下得大了。孙荣待入城中。叩谒豪家。又恐撞着我那哥哥的相识。却不辱模了我哥哥的面皮。待转归家哀求嫂嫂又恐遇见哥哥。这一顿打不小可。休去。如今只得冲风冒雪。入城中走一遭。只一件。 

【叠字锦】我如今待入城也么嗏。已入城心下多惊怕。又恐路中逢见我哥哥。他恶怒发时。将咱来殴打。待转家。又恐怕哥哥不怜念咱。待转身又怕雪迷了路差。只为你烦烦恼恼。哀哀怨怨。凄凄惨惨。闷得我没投奔。兀的不是苦杀人也么嗏。

如今也怕不得羞耻。只得去街坊求乞则个。 

【驻云飞】大雪抛天。叫化孙荣眞可怜。破衣穿一件。这苦谁怜念。嗏。鞋破底儿穿。教我好难消遣。讨得一撮糠粞。又恐人瞧见。正是命薄多磨只靠天。

【前腔】天惨云迷。你看城廓村庄尽掩扉。孙荣枉读诗书。到如今呵。一字不堪煑。怎得柴和米。吁。想蒙正守窑时。虽然困守破窑。还有妻儿相倚。似我孙荣。欲并谁为侣。回首无人形影随。

拾得一块柴在此。不免将回。煑些粥汤救饥。 

【前腔】一撮糠粞。熬口粥汤充肚饥。放下连糠米。怎得这水。呸。这雪就是了。着上冰和水。这柴被雪打湿了。那里烧得着。我铺下还有一把干柴在那里。拿他来烧了。且再处。〔作转跌介〕呀。踢番了瓦瓶儿。教我好难存济。冻死在窑中。做一个饥寒鬼。拨尽寒炉一夜灰。

大雪乱纷纷。



豪家尽掩门。

厨中有剩饭。



路上有饥人。 

第十二出
雪中救兄

【蔷薇花】〔生同净丑上生〕严威正加。满空中如盐撒下。长安多少卖酒人家。料应此际增高价。

长安三尺雪。尽道十年丰。二位兄弟方纔舍下吃酒。吃得不爽利。还到酒肆中去。〔净丑〕前面新开一个酒馆在那里。〔走介〕酒家有么。〔末上〕造成春夏秋冬酒。卖与东西南北人。三位官人请上楼去。〔净丑〕取酒来吃。〔末招净介〕前面走的这位财主是谁。〔净〕是有名的孙大员外。穿好衣吃好酒的。〔末〕酒不打紧。有一件宝物在此。二位若撺掇大员外兑了。当得奉谢。〔净〕拿来我看。什么东西。〔末出环介〕羊脂白玉环。〔净〕果然好。多少价。〔末〕要十锭钞。〔净〕不値。五锭罢了。〔末〕我又不是苏州人。难道撒半价不成。九锭钞必定要的。〔净〕你眞个卖也不卖。〔末〕小人怎么不卖。〔净〕若眞个卖时。公道还你六锭钞。〔末〕还不勾。〔净〕七锭罢。一分也多不得了。〔末〕七锭钞只勾本钱。却没有得相谢官人。〔净〕我与你讲过了。七锭以外。都是我的。不是我一个人要。还有那一位官人要八刀的。〔末〕从命了。〔净〕我与你拽袖为号。你只顾嫌少。我等一力撺掇加添便了。一面取酒来吃。〔末〕是如此。〔末分付取酒介净招丑说介净丑进后末入介末〕员外请酒。小人有件宝贝求售。可用得么。〔净〕财主员外。那一件用不着。且说什么宝贝。〔末〕是羊脂白玉环。〔净丑看介〕好东西。〔丑〕玉环有。难得这样白的。〔净〕是旧做。〔生〕果然好。我要兑他。不知多少钞。〔末〕要十锭钞。〔净丑〕不値不値。我这员外大哥是个识宝太师。你多讨也没用。〔生〕还他五锭罢。〔净扯末袖末不肯介净丑〕大哥。五锭其实还亏他些。〔生〕再加一锭。〔净〕如今六锭勾了。〔又扯袖如前末争介净〕还不肯。自古道增钱不如再看。〔又看介〕果然好。还添他些。成了罢。〔生〕依你再添一锭。〔又如前介丑〕好物不贱。贱物不好。大哥旣中意这件东西。不要论价。二哥添一锭。兄弟也添一锭。〔生〕便依你再添他一锭。若再不肯。待他拿去。〔净〕如今八锭了。拿去罢。〔付七锭与末留一锭介净丑意会介净丑〕看热酒来。〔末应下净丑〕大哥。行其一令。取其一乐。何如。〔生〕说得有理。〔随意行令介生醉介小生内叫介〕厨中有剩饭。路上有饥人。〔生〕什么人叫。〔净丑〕叫化的。不要倸他。〔生〕二位兄弟。这卓上东西吃不了。唤他来赏他些去。〔净丑〕店主人。唤那叫街的过来。〔末应上〕那叫街的这里来。〔小生上〕怎么说。〔末〕好造化。官人每吃不了的东西赏你。〔小生〕多谢多谢。〔见生介〕这是我哥哥。〔慌下净丑〕方纔叫化的是孙二哥。〔生〕在那里。〔末〕去了。〔生怒打末介〕 

【驻云飞】酒保无知。故意敎他来笑耻。堪恨乔才辈。恼得心儿碎。呸。吃了这场亏。敎人呕气。吃得醺醺。拚却今宵醉。痛飮前村踏雪归。

〔净丑劝介生〕不计较你了。算酒帐。〔末〕算了。该三锭钞。〔生〕兄弟把与他。〔净与钞末介生〕二位贤弟。今早带十三锭钞出来。八锭买了羊脂白玉环。三锭还了酒钱。还剩二锭。〔净丑〕碧淸。〔生〕我醉了。余这二锭钞和羊脂白玉环。都藏在靴桶裏。兄弟好生看管。〔净〕大哥放心。我的固是我的。你的就是我的。〔丑〕大哥。一路踏雪回去。〔净〕好大雪。大哥。今日酒也好。嗄饭也好。下次还到他家去吃。〔生〕正是。〔净〕大哥醉了。和你送他回去。〔净丑扶生行介〕 

【水红花】〔生〕三人结义做知交。赛关张强如管鲍。终朝沈醉飮羊羔。柳绵飘。梨花飞遶。〔合〕冒雪冲风。回去吃得醉醄醄。醉醄醄醉扶归也啰。

【前腔】〔净丑〕前缘夙世做知交。赛关张强如管鲍。相携同步不辞劳。柳绵飘。梨花飞遶。

〔合前都作醉倒介净醒起介〕大哥靴中藏有羊脂白玉环两锭钞。我且瞒了胡子传。偷了他的。有何不可。〔作偷介丑醒净仍作倒介〕阿哥。阿哥。他每都醉倒了。叫他不醒。且住。孙大哥的羊脂玉环两锭钞。都在靴桶裏。不免偷了他的再处。连柳龙卿也不要通他知道。〔作偷介净起〕兄弟。你在此说些什么。〔丑〕不曾说什么。〔净〕活贼。你方纔说道瞒了柳龙卿。要偷大哥的羊脂玉环两锭钞。我每吃了他的。用了他的。反要偷他东西。忒黑心。〔丑〕我几时说。我说叫醒了二哥。大家扶了大哥回去。那个要偷他东西。这个人就要烂心肺的。〔净〕这个贼精还要罚咒。〔笑介〕兄弟。我是取笑你。你的心不到那里。我的心先到那里了。〔丑〕人人如此。个个一般。可见是难兄难弟。志同道合。如今一个去看人。一个去偷。〔净〕我去看人。你去偷。〔丑〕你忒乖。前日吃酒你先去。今日做贼就叫我先去。〔净〕也罢。就是我先去。你便去看人。有人来打个暗号。〔丑〕什么暗号。〔净〕咳嗽为号。〔丑〕晓得了。〔净〕请了。〔丑〕呸。做贼通文。〔净〕君子小人不同。且住。我和你叫他几句。看他若是应。我每只说我两个收管在此。若是不应。竟偷了他的。〔丑〕有理。我看人。你动手。〔净〕孙大哥。孙大哥。〔低叫偷介丑咳嗽介净慌介〕兄弟。什么人来。〔丑〕没有人。〔净〕没有人。如何咳嗽。〔丑〕唬大了你的胆。好做强盗。〔净〕你便唬我。我的手脚快。羊脂玉环被我促在此了。〔丑〕还有两锭钞。一发拿了便好。〔净〕这两锭钞是你去。〔丑〕一客不犯二主。一发是你去。〔净〕这个不成。你这张嘴头不稳。倘日后大哥晓得。就都推在我身上了。还是你去。日后没得说。〔丑〕便是我去。看人要紧。〔净〕不消分付。〔丑〕孙大哥。〔叫介偷介净〕会第二个。〔丑慌介净〕方纔你唬了我。我如今也唬你一唬。〔丑〕六月债。还得快。两锭钞也在此了。〔净〕把雪来盖他身上。做条绵被。〔堆雪介〕我每自回去。〔净〕冻死街头妻不知。〔丑〕两人拐钞自先回。〔净〕寻思总是一场梦。〔丑〕他是何人我是谁。〔下小生上〕十谒朱门九不开。满头风雪却回来。归家羞覩妻儿面。拨尽寒炉一夜灰。这四句诗乃是昔日吕蒙正先生所作。今日倒轮到孙荣身上来。好大雪。好大雪。正是长空飞柳絮。遍地撒梨花。你看这般大雪。我想古人也有几个好雪的。也有几个不好雪的。待孙荣略说几个。 

【小桃红】子猷乘兴去访戴。还乡兴尽回船去也。闭门的袁安卧高堂。映雪的是孙康。吕蒙正遶街坊。谒朱门九不开无承望也。满头风雪恓惶。运来时理朝纲。

这雪好贫富不均。有钱的道丰年祥瑞。似我这般在街坊上。身无衣。口无食。饥冻难禁。当初父母在日的时节。多少享用。父母亡过之后。我哥哥听信谗言。将我赶出来。受了无限苦楚。〔哭介〕 

【蛮牌令】哥哥占田庄。敎兄弟受凄凉。本是同胞养。又不是两爹娘。我穿的是麄衣破裳。你吃的是美酒肥羊。哥哥嗄。心下自思量。自忖量。若不思量后。分明是铁打心肠。

如今天色已晚。吿谒也不济事了。且回窑去。等明日风止雪晴。再出来求吿罢。〔走绊生身跌介〕 

【绣停针】先自悲伤。又遭一跌痛怎当。抬身忍痛回头望。见一汉酒醉倒在街傍。汉子。你吃得这般大醉。倒在此雪裏。何不省一口与我孙荣吃了。你也不见得这等醉了。我也不见得这般饥寒。我把古人比与你听。本待学刘伶入醉乡。你如今倒在雪裏。又像一个古人。好一似卧冰王祥。呀。看看冷逼寒冻神魂丧。早难道酒解愁肠。

且住。自古道救人一命。胜造七级浮屠。这般大雪。这汉子多应要冻死了。我不免叫起邻舍来。救他则个。〔叫介〕东邻。有个醉汉。倒在雪裏。烦你们出来烧些汤水救了他。〔内介〕孙叫化在外边嚷。不要侧声。〔小生〕咳。暗暗听得说话。道孙叫化在外。不要侧声。你不开也罢。不免去叫西邻。〔叫介〕西邻。〔内介〕孙二来了。不要倸他。〔小生〕我孙荣今日不是来求乞。有个醉汉倒在雪裏。命在须臾。你每起来。笼些火救了他。〔内介〕快吹灭了火。〔小生〕呀。我只道东邻歹。谁想西邻又歹似东邻。也罢。他每邻舍尙然如此。干我甚事。〔欲走介〕且住。 

【雁过南楼】我待不管他。欲待不倸他。〔作走内扮土地扯住介〕放手。放手。后面有人一似扯住了咱。莫不是孙荣有些牵挂。回头看他。回头觑他。不由人两泪如麻。

说不得了。不免再去叫他每则个。〔叫介〕两边邻舍。我说与你知道。 

【下山虎】有一个醉汉倒在街坊。大雪纷纷下。看着惨伤。我好意教你开门早商量笼些火焰。教他吃口滚汤。救人一命活。胜造七级浮屠福寿昌。你若不开门。后倘或死亡。带累邻家遭祸殃。

〔内介〕这个人好不达时务。人家要睡。只管在此絮烦。〔小生〕啐。正是我有救人心。人无怜我意。两下不开门。我也自回去。〔作走又沈吟介〕且住。我孙荣在此嚷了这一回。那东邻西舍都晓得我的口声。这汉子酒醒了。回去还好。倘然不醒。冻死了。明日他每起来看见。只道我谋死了他。劫了他的财帛。可怜这一场没头官司怎么了。也罢。不免把这醉汉扶在房檐下。躱些风雪。不强似在这雪裏眠。或者不死。也未可知。〔作拂雪介〕呀。 

【园林杵歌】这容庞好似孙大郞。〔惊介〕唬得我魂飘荡。退后趋前心意忙。那堪柳絮梨花下得恁狂。似这般冷飕飕。寒凛凛。哥哥怎当。自忖量。自感伤。怕这雪冻死了兄长。怎禁得扑簌簌泪出痛肠。

哥哥。你和柳龙卿胡子传出来。 

【望歌儿】三人踏雪同宴赏。他两个先自回归。撇你在长街上。〔生作醉语介〕二位贤弟赛关张。〔小生〕口是心非。休想赛关张。到此方知他调谎。从今后休把亲撇漾。

罢罢。宁可一不是。不可两无情。哥哥。你倒在雪中。若不是孙荣来此。却不冻死了你。就此背你回去。只一件。哥哥若还酒醒起来。这一顿打非同小可。也说不得了。便打时也不妨。还有贤达嫂嫂解劝。 

【罗帐裏坐】欲送你到家。寻思惨伤。哥哥酒醒。祸起萧墙。谁敎你上门自取灾殃。只愁雪上更加霜。这顿拳头怎当。〔背生走介〕 

【江头送别】哥哥的。哥哥的倚强恃长。亲兄弟。亲兄弟意怎敢忘。好歹背你回家去。由哥哥打骂何妨。

【忆多娇】兄见短。咱见长。哥哥。你把身子略放松些便好。那知做兄弟的。两三日没有水米打牙。你是这等拖住了。教我那里背得起。苦嗄。我全无气力。须当勉强。念取同胞亲兄长。手足之情。手足之情。怕甚山遥路长。

【尾声】看看背过平康巷。哥哥酒醒从头想。兄弟是嫡亲结义的都是谎。

迎风踏雪送兄归。



忍冻担饥实可悲。

谩腾腾的无些力。



一步那来两步移。 

第十三出
归家被逐

【醉中归】〔旦上〕晚来云布密。凛凛朔风送寒威。俄然见六出花飞。长空一色。万里如银砌。〔贴上〕当此际雪正飞。庆赏丰年祥瑞。同宴乐排筵。满飮羊羔拚沈醉。

〔旦〕迎春。员外早间出去。这时候还不见回来。〔贴〕便是。想又与那两个乔人在那里飮酒。院君。你看这等大雪。夜又深了。也该归来了。〔旦〕正是。〔小生背生上〕钱财容易有。仁义値千金。此间已是哥哥门首。开门开门。〔贴〕想是员外回来了。〔开门介〕呀。原来是二官人背员外回来。二官人请进来。〔小生作进门介〕迎春姐。睡好了我哥哥。〔贴〕这裏来。〔小生放生睡介〕嫂嫂拜揖。〔旦〕叔叔贺喜。敢是你兄弟和睦了。〔小生〕不曾和顺。好教嫂嫂得知。孙荣在窑中身上无衣。口中无食。大雪纷纷。免不得街上求谒。回来偶然被绊一跌。原来是哥哥醉倒在雪中。因此孙荣背他回来。〔旦贴〕多感二叔。〔小生〕不敢动问嫂嫂。我哥哥是什么时候出门的。 

【泣颜回】〔旦〕他从早离门儿。〔小生〕与谁为伴。〔旦〕与两个乔人排会。终朝宴乐。他两个却自先回。若非小叔。险些儿冻死在深雪裏。背归来再生人世。不知他倒在何处。

【前腔】〔小生〕纷纷触目柳花飞。奈我无食无衣。荡风冒雪。干谒有谁怜取。担饥受冷。到黄昏独自回窑去。见吾兄倒在雪裏。是孙荣背负回归。

【前腔】〔贴〕浑身上下水淋漓。请官人脱下与奴浆洗。〔小生〕不敢在此。回窑去自作道理。〔旦〕叔叔听启。请些儿饭食回窑去。〔贴〕待迎春饆饠来至。一饭可以充饥。〔虚下〕 

【前腔】〔小生〕谢得恩意赐饭食。只恐哥哥酒醒禁持。劈面便打。不如忍饿回归。〔旦〕叔叔休虑。你哥哥酒醉常贪睡。〔小生〕醒来怎么好。〔旦〕醒来时我自支持。我妇人家岂怕男儿。〔贴持饭上〕 

【赚】韩信当时。漂母哀怜赐与食。时运至拜将封侯多富贵。二官人请饭。〔小生接作吃介生伸腰小生慌堕筯介〕呀。唬得我一双筯拿不住放不得。一口饭呑不进吐不出。嫂赐食一似吕太后的筵席。

【前腔】〔旦〕遍身泥水。满头巾似银铺砌。员外。你每常间和柳龙卿胡子传两个。吃得酒淹衫袖湿。花压帽檐低。撇下得赛关张亲兄弟。〔小生〕嫂嫂。你曾说与哥哥酒醒自支持。一声喝起先惊惧。兀的是妇人家那怕男儿去留无计。

〔生醒介〕那个在此说话。〔旦〕是叔叔在此。〔生〕我怎么回来的。〔旦〕你倒在雪裏。是叔叔背你回来的。〔生〕你说我的结义兄弟不好。今日又亏他背我回来。〔旦〕不是这个叔叔。〔生〕是柳龙卿。〔旦〕不是。〔生〕是胡子传。〔旦〕也不是。〔生〕是那个叔叔。〔旦〕是小叔。〔生〕那个。〔贴〕是窑中的二叔。〔生作起介〕那个着他上我的门来。在那里。〔贴〕二官人过来。见了员外。〔小生见介〕哥哥拜揖。〔生怒打介旦贴劝介〕 

【扑灯蛾】〔生〕打伊泼丑生。怎敢到此处。恶向胆边生。敎人怒从心起也。〔小生〕适来路裏。见吾兄倒在街衢。是孙荣背负你归。多谢得贤达嫂嫂留住赐乞食。

【前腔】〔生〕这乞才不道理。〔又打介旦〕员外。你倒在雪裏。就是别人背了你回来。也要与他些酒钱。一个嫡亲兄弟。背了你回来。你怎么只管要打他。〔生〕我早上带十三锭钞出去。八锭买了羊脂玉环。三锭还了酒钱。还剩两锭钞与玉环。都在靴桶裏。若在便罢了。若没有。一定是他偷了。迎春看来。〔贴应看介〕没有。〔旦〕那一只再看。〔贴又看介〕也没有。〔生〕院君看来。〔旦看介〕没有。〔生怒介〕是了。他偷了我的东西。故此背我回来。靴中没寳贝玉环二锭钞。分明是你拿去也。〔旦〕官人休罪。念小叔读书之辈。自小来不曾恁的。想他人预先拿去你怎得知。

【前腔】〔小生〕望息雷电威。可怜小兄弟。本是好心肠。谁想反成恶意也。〔生〕你一身穷困。敢起着不良之意。把还我饶你去离。稍迟延打敎你一命丧泉世。〔打介旦贴劝介〕 

【前腔】〔旦〕休得发怒起。思量大道理。他拐钱拿寳贝。如何敢来此处也。〔贴〕望官人回嗔作喜。好念着同胞兄弟。到如今失物怨谁。自不合好酒沈醉倒雪裏。

【尾声】〔旦〕官人且请归房内。叔叔回归下处。待等明朝复探取。

〔旦〕好意谁知反受灾。



〔生〕从今不许上门来。

〔先下〕〔小生〕鳌鱼脱却金钩去。



摆尾摇头定不归。 

第十四出
乔人算账

【梨花儿】〔净上〕心儿暗地重重喜。夜来吃得醺醺醉。拿了靴中三锭钞。嗏。欢欢喜喜不得睡。

一飮一斟。莫非前定。夜来与孙大哥胡子传吃酒。员外醉倒了。我二人撇他在雪裏。拿了他靴中羊脂玉环两锭钞。如今且去寻了胡子传。大家分了使用则个。远远望见他来了。〔丑上〕 

【前腔】昨宵吃酒醉了也。雪中孙大吃一跌。拿了玉环三锭钞。嗏。早晨间等他不来也。

〔见介净〕兄弟。那里去。〔丑〕特来寻你。〔净〕我也正来寻你。〔净〕凑巧。兄弟。自古道人心恶天不错〔丑〕阿哥。常言道拿贼不着被贼笑。贼在门前豁虎跳。〔净〕贼在门前讨筊笤。〔丑〕阿哥。你可知道。〔净〕我不知。〔丑〕昨晚我和你做的事。有人顶缸了去。一些也不干我两人事。〔净〕那个顶缸。〔丑〕我和你盗了东西。回家来了。谁知孙二吿谒回窑。正见孙大哥倒在雪裏。忍饿背他回去。指望讨个好。谁想孙大哥酒醒起来。不见了靴中羊脂玉环两锭钞。道是他偷了。拿将来一顿打。原赶了出去。有这等事。〔净〕兄弟。我每两个做人好。天地也来佐助。如今拿这东西出来分一分。〔丑〕阿哥。还有那后手一锭头儿。〔净〕在此。烂小人。难道我就独得了不成。少不得都拿出来八刀。〔丑〕阿哥。自古道分散分散。分来就散了。不要分。〔净〕不分怎么样。〔丑〕先前买玉环存下一锭钞。孙大哥靴桶裏又是两锭。共三锭了。〔净〕是三锭不差。〔丑〕不如把玉环原卖了七锭钞。把三锭钞凑成十锭。放上十年债。对合本利算一算。盘将起来。我和你做个大人家。〔净〕说得是。到那裏去算。〔丑〕前面土地堂裏去算。〔走介丑〕二哥。土地有在此。没有鬼判。若是有人来时。一个做鬼。一个做判。遮掩片时。〔净〕那个做鬼。那个做判。〔丑〕你做鬼。我做判。〔净〕是了。那个先算。〔丑〕你先算。〔净〕我如今先算一年起。〔算介〕 

【胜葫芦】〔净〕我算一年本利。该着二十锭钞也么喳。算也算得好。说也说得好。番来覆去。覆去番来算得好。〔丑〕我算二年本利。该着四十锭钞也么喳。算也算得好。说也说得好。番来覆去。覆去番来算得好。〔外末扮巡军上〕上命遣差。盖不由己。奉上司比捕。没处捕获。有人说有两个歹人。往土地庙裏去了。想是分赃。不免捕去。〔进介净丑做介外〕没有人。伙计。今来雨水慢。不打鬼。只打判。〔打丑介〕再往别处去寻。〔外末下丑诨介〕不停当。和你再换一个所在去。〔净〕前面碓坊裏去算。〔走介〕如今人来。一个做碓。一个做打米就是了。〔丑〕那个在上打米。〔净〕我在上打米。〔丑〕我做碓。再算。〔净〕我算三年本利。该着八十锭钞也么喳。算也算得好。说也说得好。番来覆去。覆去番来算得好。〔丑〕我算四年本利。该着一百六十锭钞也么喳。算也算得好。说也说得好。番来覆去。覆去番来算得好。〔净〕我算五年本利。该着三百二十锭钞也么喳。算也算得好。说也说得好。番来覆去。覆去番来算得好。〔丑〕我算六年本利。该着六百四十锭钞也么喳。算也算得好。说也说得好。番来覆去。覆去番来算得好。〔外末又上〕人平不语。水平不流。什么人在碓坊裏说话。去看来。〔进介净丑做介外末〕原来是打米的。方纔说话。就是你么。〔净做耳聋介末〕伙计。这个人耳朵生来背。不打人。只打碓。〔打丑介〕再往别处寻去。〔外末下丑〕阿呀。入娘的。起初打的是我。方纔打的又是我。〔净〕如今在销皮巷裏去。〔丑〕二哥。如今那个做皮。那个做销皮的。〔净〕我做销皮的。〔丑〕我做皮架子罢。〔净〕再算。我算七年本利。该着一千二百八十锭钞也么喳。算也算得好。说也说得好。番来覆去。覆去番来算得好。〔丑〕我算八年本利。该着二千五百六十锭钞也么喳。算也算得好。说也说得好。番来覆去。覆去番来算得好。〔净〕我算九年本利。该着六千二百锭钞也么喳。算也算得好。说也说得好。番来覆去。覆去番来算得好。〔丑〕我算十年本利。该着一万二千四百锭钞也么喳。算也算得好。说也说得好。番来覆去。覆去番来算得好。

不好了。〔作倒介〕算杀了。〔净〕再算。〔丑〕葱便好蒜。算到十年。算死了一个。若再算几年。两个都要算杀了。〔净〕兄弟那里说起。和你一霎时发迹起来。〔外末复上〕听得有人声。慌忙就来听。方纔见二个人走在销皮巷裏去了。想在这屋裏头。听一听。〔净〕外边想有人察听。不免销起皮来。〔作销皮介外末听介〕裏面销皮不相干。我与你再往前去。〔同下净〕外面没人了。且把财主行径铺排一番。〔丑〕阿哥。你有了钱时。怎么受用。〔净〕兄弟。我若有了钱。讨他娘四十个小厮。都叫他兴字。一个叫来兴。一个叫进兴。一个叫郞兴。一个叫加兴。〔丑〕加兴是地名。〔净〕苦瓜蒌便好。地苓又要。买四千匹马。要五样颜色的。〔丑〕那五样。〔净〕靑马黄马红马。〔丑〕那有红马。〔净〕关老爷骑的胭脂马。便是红马了。〔丑〕是。〔净〕白马绿马。〔丑〕又来了。马那里有绿马。〔净〕前日你每阿嫂有病。教我去求签。那道人说。大象不妨。禄马不倒。〔丑〕这是命裏的马。不是骑的。〔净〕我只道是骑的马。一买买了马。叫来兴。兄弟。你便权应我一声。〔丑〕我应。〔净〕来兴。〔丑〕有。〔净〕你去抱我的靑马来。〔丑〕正是不曾骑马的。马怎么抱过来。牵过来。〔净〕便是带过来。我要骑了马去上东厕也。〔丑〕罢了。上东厕也都要骑马。〔净〕你不晓得。倘或六月间痢疾病起来。奔得快假如与老婆一头睡在那里。一句话不投。就叫来兴带那白马来。我要骑了那一头去。这便是我的受用。兄弟。你怎么样受用。也说一说。〔丑〕我的受用。比你不同。〔净〕怎么样的。〔丑〕我做了财主的时节。先讨四个丫头。按时景取名。春裏叫春香。夏裏夏莲。秋裏秋菊。冬裏癞痢。〔净〕有了银子。讨那癞痢怎么。〔丑〕不是。口快说错了。是腊梅。睡了一夜。早上坐在床上。叫春香。阿哥你便也应一声。〔净〕有。〔丑〕替我穿袜。〔净〕嗄。〔丑〕一起起来了。叫夏莲讨脸水来刷牙来。〔净〕来了。〔丑〕我便开了这一张臭口。好像洗酒甁的一般。吸吓吸吓。这等洗了脸。叫秋菊。拿衣服来与我穿。〔净应介丑〕一穿穿衣服。叫腊梅。拿白麂皮皂靴来与我着。〔净〕白便白。皂便皂。什么白麂皮皂靴。〔丑〕便是。皂靴一穿穿齐整了。东也撞。西也撞。〔净〕兄弟。怎么只管撞。〔丑〕阿哥。如今的人有了银子。就无状起来了。〔净〕说得是。昨夜我与你每阿嫂说。那羊脂玉环。他说道眼见希奇物。寿增一纪。〔丑〕你如今拿出来。等我看一看。〔净〕包好在此。看他怎么。〔丑〕我要看一看。〔净〕在这里。〔丑〕拿来。〔夺看跌碎介〕兄弟叫声屈。拾了黄金变了铁。〔丑〕阿哥叫声苦。拾得黄金变了土。〔净〕和你命裏穷时只是穷。拾了黄金变了铜。〔丑〕我和你的命。半升米要上甑。落番在锅裏。依旧吃粥命。〔净〕我说道不要看。你偏要看。如今跌碎了。大家羞。〔丑〕不要埋怨了。拿这三锭钞出来。你也拿了一锭。我也拿了一锭。将这一锭来买酒吃了回去。〔净〕我和你叹几句罢。 

【贺新郞】〔净丑〕夜来因吃酒。大雪中跌倒孙兄。让他落后。拿了他靴中两锭钞。又把玉环拐走。怎知今日跌破。我两个如篮提水走归家。篮内何曾有。干呕气。惹场羞。

〔外末复上〕欲人不知。除非莫为。裏边有两歹人说话。待他出来拿住他。不免躱在此。〔躱介净丑〕和你回去罢。〔开门介末拿住介〕你两个干得好事。偷了人的东西。到在这裏分赃。快拿去见官。〔净丑跪介〕大哥。饶了我每罢。〔末〕旣要我饶。方纔说的玉环三锭钞。都拿来把我了。纔饶了你。〔净丑〕玉环是方纔打碎了。三锭钞在此。送与大哥罢。 

【赏宫花】〔末〕你两个歹凶。拐钱图使用。怎知遇着我。你手拿空。〔合〕好似雁从天上过。急忙归去炒油葱。

【前腔】〔净〕当初放钱。十年本利浓。扣算钱无数。总成空。〔合前〕 

【前腔】〔丑〕钱落手中。寻思跌破凶。干与他将去。杳无踪。〔合前〕 

算来本利十分多。



命裏无钱奈若何。

嫩草怕霜霜怕日。



恶人自有恶人磨。 

第十五出
妻妾叹夫

【梁州令】〔旦同贴上旦〕默默思量怨我夫。赶兄弟无辜。〔贴〕弃亲结义两无徒。忠言谏。生嗔怒。反不足。

〔旦〕迎春。富贵不然亲兄弟。贫寒亲的不相亲。〔贴〕院君。熟油伴苦菜。由人心裏爱。不知员外如何只是结义的好。〔旦〕你看夜来小叔背了员外回来。刬地落得一顿打骂。他身上这般蓝褛。如何是好。〔贴〕便是。 

【雁过声】〔旦〕昨宵际晚时。见小叔背负员外回归。穿一领百衲破衣。睚睚瘦得不中觑。铁心肠见了珠泪垂。〔贴〕一饭未曾举筯。员外酒醒喝起。便道他偷了环儿。更不分说几句。便拳踢乱打逐出去。破窑内受苦伊怎知。

【前腔】〔旦〕小叔知礼攻书。又怎肯怀着恶意。信他人搬喋是非。把亲生兄弟逐出去。每日劝戒不听取。〔贴〕同胞共乳。手足之义。割舍把他轻弃。将家私恃长不分取。小官人晓诗书。知礼义。尽让兄不肯说。他又何曾说是说非。〔合〕论得来谁是谁不是。何日劝得心意回。

【尾声】鎭日裏飮酒杯。等待得他不醉归。再把忠言相劝取。

终朝殢酒醉醺醺。



不是亲人强作亲。

待得醒时还劝取。



不须强聒醉中人。 

第十六出
吴忠看主

【三台令】〔小生上〕夜来背负兄归。寃我偷了环儿。心下自伤悲。好敎我泪珠暗垂。

哥哥听信两乔人。发怒将咱赶出门。使我一身无倚靠。担寒忍饿度朝昏。心似刺。泪偷零。谁人怜念我孤贫。暗思凡事皆由命。只恨乔人不恨兄。孙荣夜来街上求乞。不想撞见哥哥倒在雪裏。好意背他回去。酒醒转来。倒说我偷了他玉环宝钞。被他打骂一顿。赶将出来。有这等屈事。正是有好心无好报。〔苦介〕哥哥听谗说。义断亲情绝。自与结交飮。三人共赏雪。 

【七贤过关】三人共赏雪。吃得醺醺醉。撇我哥哥跌倒在深雪裏。他两个撇了你自先回。却不道赛过关张有义气。冷淸淸冻死你做街头鬼。又还是孙荣背负你归。孙员外。你临危不见了赛关张。方信道打虎还须亲兄弟。

【前腔】我若不见你时。被廵夜军拿住。不是我背负你归来怎能勾在家中睡。刬地怨我每偷了玉环儿。不问情由打骂起。沈■〈口店〉■〈口店〉背负你回家裏只落得一顿拳踢赶出外去。是谁不是。你赶我出门亲的做非亲。我送你回家。好意反成恶意。

罢罢。只是在小不敢言上。孙荣今日却起得晚些。不免把窑门拴上。将过一本书来看。消遣情怀。多少是好。〔看书介〕 

【驻云飞】读尽文章。多少艰辛泪万行。书。为你把亲撇样。书。为你多磨障。嗏。身向破窑藏。好恓惶。冷落饥寒。苦楚难名状。一夜思量一夜长。

〔末上〕成人不自在。自在不成人。吴忠曾闻古人言。儿不嫌母丑。犬不怨主贫。我员外不知为何把小官人赶将出去。我听得没处安身。却在城南破瓦窑中权歇。今日得些工夫。瞒过了大员外。不免走去探望则个。我有私钱十贯在此。送与小官人做盘缠。却是不好。呀。不觉已到破窑了。开门开门。〔小生〕是谁。〔末〕是吴忠在此。〔小生〕吴忠。你不仁不义。无始无终。你来这里做甚么。〔末〕念吴忠没得工夫来看小官人。休怪。〔小生哭介〕岂不闻犬有湿草之义。马有垂缰之恩。犬马尙然如此。你为人岂无报效乎。正是世情看冷暖。人面逐高低。一似潘郞倒骑驴。永不见你畜生面。〔末〕念吴忠身受工雇。专听使令。宅上事务多端。奴婢竭力支吾。不能干办。虽心念官人。奈我身不由己。望官人鉴察其情。 

【古皂罗袍】〔小生〕恨奴胎直恁乖。自我来窑内。全不想故人安在。想我在家中。不曾歹觑你来。好难道重义轻财。许多时撇得我全然不睬。嗏。自我离了家苦杀我。他时后将我做甚人看待。

【前腔】〔末〕宅上事如麻。都要去解。那得工夫前来。出于我无奈。非不用心。非不挂怀。望东人凡百事可怜担带。

〔小生〕旣如此。待我开门。放你进来。〔开门见末介末跪介〕 

【前腔】〔小生〕见吴忠来珠泪满腮。想我当日间豪迈。今日悄似一个乞丐。穿着一领破衣裳。拖一双破鞋。何日得苦尽甘来。我在破窑中。冷冷地谁揪倸。嗏。伤怀。我哥哥忒毒害。闪得我不■〈兀监〉不■〈兀介〉。

【前腔】〔末〕见官人珠泪满腮。骨瘦如柴。后全没些光彩。有十贯现钱。舍的自己财。将不出来。端的是少些休怪。〔小生不受介〕 

【福淸歌】见着你每珠泪暗倾。思往日敎人懊恨。〔末〕见官人。没精神。遣吴忠珠泪流。似刀剜碎心。〔合〕受饥寒煞害得壁盖篱倾。

【前腔】〔末〕听说事因。贤达院君常劝戒官人不听。〔小生〕守淸贫。且安分。去谒高门求口食。路上哀吿人。〔合前〕 

【香柳娘】〔小生〕把家私占了。把家私占了。因甚不争竞。只因要我家法正。我宁可受苦。我宁可受苦。不敢怨家兄。敎人自愁闷。〔合〕在破窑中冷落。在破窑中冷落。举目谁人是亲。闷怀无尽。

【前腔】〔末〕吿官人放心。吿官人放心。且休愁闷。人若孝悌天心顺。但朝夕院君。但朝夕院君。劝戒我东人。不久自回心。〔合前〕 

感你不忘旧日恩。



这般苦事与谁论。

归家不必高声哭。



只恐人闻也断魂。 

第十七出
看书苦谏

【菊花新】〔生上〕细思孙二煞无徒。使计藏奸要害吾。虽然赶出去。遭穷困此身蓝缕。

杀人可恕。情理难容。尀耐孙二无知。买毒药害我性命。若非两个结义兄弟说与我知道。几乎遭他毒手。虽然赶他出去了。心中还不遂意。且待日后慢慢寻一计害他便了。今日闲暇。懒得出门。不免到书房中看书。逍遣则个。〔笑介〕这一本是三国志。曹操长子曹丕。见兄弟子建。七步成文。恐怕夺位。以此曹丕要谋害其弟。一日曹丕赶兄弟到御马监边。拿住兄弟道。兄弟。人人道你七步成文。你今日赠我一诗。如好。就饶你性命。若不好。你一命难保。子建双膝跪下道。哥哥把甚为题。曹丕道。就把马料为题。子建作诗曰。煑荳燃荳箕。荳在釜中泣。本是同根生。相煎何太急。此诗分明相关二意。说着那哥哥谋他性命。咳。人不知道的只说我与兄弟不和。元来古人亦如此。〔旦上〕 

【前腔】今朝我夫不沈醉。独坐书斋看古书。前去问因依。忠言劝愿回心意。

〔见介〕员外万福。〔生〕院君拜揖。〔旦〕不知员外在此看甚么书。〔生〕把通鉴在此看。〔旦〕看到那里了。〔生〕看到三国志曹丕见兄弟子建七步成文。恐夺天下。以此谋害兄弟。院君。人只说我与兄弟不和。你看古人尙多如此。何况于我。〔旦〕员外看三国志曹丕。何不看楚昭王倒贤会。〔生〕如何见得楚昭王贤会。〔旦〕这是春秋传上的故事。〔生〕你且道来。〔旦〕那楚昭王呵。 

【绛都春序】平生恋色。有忠臣伍奢。直谏获罪。伊儿伍尙。入朝齐杀取。有次子伍员。不肯赴召。欲报父兄之寃。子胥奔走吴国裏。借兵马投入楚地。两军交战鸣鼙。金鼓震动天地。

〔生〕不知那一国胜。那一国败。 

【降黄龙】〔旦〕吴国兵强。遂起兵征战楚国难敌。昭王败走到楚江。无渡心下踌躇。〔生〕那时节怎么了。〔旦〕昭王正在忧疑之际。移时见一稍子。驾一叶扁舟来至。救昭王御弟夫人太子离去。

〔生〕楚昭王御弟夫人太子上船。却如何了。〔旦〕船到半江之中。 

【前腔】俄然风浪滔天。荡却船儿把身不住。船艄奏启吿我王。请一位疎者落水。船艄奏曰。吿我王。小船不堪重载。况风浪太急。吿我王。请一位疎者落水。昭王曰。船内寡人御弟夫人太子四人。皆是我亲。那一位是疎者。船艄曰。若不请一位下水。恐害一船性命。当时有御弟欠身而起。小臣情愿下水。昭王扯住衣袖道。御弟不可不可。兄弟手足之义。如何使得。当时夫人欠身而起道。子童情愿下水。那昭王就无语。夫人欠身而起。奈顷刻天惨云迷。似落花趁着流水。悠悠大江东去。

〔生〕夫人下了水。后来怎么。〔旦〕夫人下水之时。风浪又急。船艄再奏。小船不堪重载。再请一位疎者下水。有御弟欠身而起曰。小臣情愿下水。昭王扯住道。不可不可。当时太子欠身而起。小臣情愿下水。那昭王就无语。 

【黄龙滚】太子泪双垂。太子泪双垂。投入江儿水。风静浪平。楚王登岸离船去。暗忆太子。偷弹珠泪。投西楚往晋国奔逃去。

〔生〕楚王上岸去了。后来又怎么。〔旦〕楚国有一大夫。姓申。名包胥。此人投了秦国。借兵救主。秦国不肯借兵。这包胥就在城下哭泣了七日七夜。哭得眼中流血。秦国见此人有忠孝之心。当时点起精兵。借与包胥。来救楚昭王。 

【前腔】身与申包胥。身与申包胥。领着精兵至。来救昭王。遂与吴军相迎敌。两国争战。杀吴军退。羣臣会请昭王回朝去。

〔生〕楚昭王到朝内却如何。〔旦〕楚昭王到朝内呵。 

【前腔】再整旧华夷。再整旧华夷。重覩江山丽。满朝朱紫。依旧还朝内。再立妃子。安居宫裏。俄然又生太子昭王喜。

昭王到朝内。大排筵宴。聚会羣臣。飮宴已后。昭王曰寡人曾记过楚江风浪太急之时。船艄两次奏曰。小船不堪重载。请一位疎者下水。有御弟两次欠身而起。曰。小臣愿下水。寡人扯住道。不可。有夫人太子下水。其船方稳。纔保得寡人过了楚江。如今回到朝内。重立妃子。又生太子。寻思起来。妻子易得。兄弟难得。 

【前腔】妻子易得之。妻子易得之。兄弟难轻弃。若还死去时。算来难得重相会。两班文武。山呼声沸。扬尘罢。舞蹈毕。皆欢喜。

【尾声】一时楚国封登位。万民乐业太平时。致使流传作话儿。〔贴捧茶上〕 

【引子】生居画阁兰堂裏。忽听院君言语。千般百计。只为员外不听取。

员外院君请茶。〔生〕我不要。送与院君。他说了这半日。口干舌燥。正用得在那里。〔贴〕院君在此看什么书。 

【普天乐】〔旦〕看一本楚昭王眞贤会。弃妻子怜兄弟。伊不念共乳同胞。割舍赶他出去。念小叔眞狼狈。我夫哀怜回心意。破窑内收取兄弟回归。同享富贵。效昭王爱亲休学曹丕。

〔贴〕员外看的是什么书。 

【前腔】〔生〕偶因观三国志。曹操子曹丕的。因兄弟广记多才。七步已成诗句。兄妬忌恐怕他夺位。定计施谋杀兄弟。我端详细察因依。兄杀弟有理。曹丕见识正合着我意。〔贴〕 

【前腔】吿官人听咨启。岂不晓其中意。我娘行贤达聪明。提说故事比喩。曹丕妬忌休学取。愿学昭王怜兄弟。望员外息怒停嗔。从是改非。赛过关张到底都是乔的。

〔生〕院君只说眼前话。〔旦〕官人。愿学楚昭王。休学曹丕。〔贴〕员外。曹丕楚昭王都不须题起。昨日奴家到书房中看见一本书且是好。〔生旦〕见什么书。〔贴〕昔日有一人姓王。名祥。其弟王览。王祥是前娘之子。王览是后母之儿。有继母朱氏。信听奶娘谗言。要害王祥。令王祥到海洲卖绢前去。有王览收租回来。不见了王祥。问其妻。妻曰。你哥哥被婆婆使令海洲卖绢去了。王览大惊曰。海洲不打紧。要打从苍山经过。此山有强寇生发。劫人财物。害人性命。其妻答曰。何不快马加鞭。径赶至苍山。救取伯伯。王览不与母亲知道。径赶到苍山。果见强人把王祥拿下。王览上前替死。这王祥只愿自死。两下争死。山中草寇见此二人有孝义之心。放了二人。把火烧了山寨。人人归家侍母去了。员外。山中草寇也有回心之日。员外何不学取王祥王览之事。接取二官人回来。一家过活。却不是好。〔生〕咄。伶人点头就知。呆汉棒打不晓。你见我与兄弟不和。故意扳今吊古。在我面前絮絮叨叨许多闲话。〔旦〕官人。迎春所言。正合奴意。望官人息怒停嗔。容叔叔依旧还家。十分之美。〔生〕院君。你休说。说起越懊恼。〔贴〕官人思之。院君贤会。劝解无非好意。〔旦〕官人。常言道我有黄金千万两。不因亲者却来亲。兄弟到底是眞。结义的到底只是假。〔生〕院君。你休要在我耳边聒絮。那畜生回家。又来害我。〔贴〕官人。兄弟乃同胞之亲。手足之义。自古道亲无怨心。官人早早回心。二官人必然感激。〔生〕那要你开口。旣赶他出去。难道又招回不成。龙卿子传必然见怪。〔旦〕员外。与好人同行。如雾露中行。身虽不湿。也有些滋润。与恶人同行。如抱子踰墙。一人吃跌。两人遭破。龙卿子传。搬唇弄舌。口是心非。到底有失。不可轻信。〔生〕你妇人家省得甚么。只管歪缠。没些了当。 

【梁州序】〔旦〕员外。你和他结义。心肠奸狡。到底不是坚牢。心非口是。只恐笑裏藏刀。〔生〕是我三人结义。赛过关张。永远学管鲍。你不知就裏乱言敢胡道。〔旦〕恐怕将来没下梢。空惹得外人笑。

【前腔】〔生〕伊家不晓。思之失笑。妇人家有甚机谋。言三语四。只管絮絮叨叨。〔旦〕自古常言人道。逆耳忠言。苦口良药妙。劝君不省反焦燥。冷地思量自烦恼。舌果是斩身刀。

【前腔】〔贴〕转念取同乳同胞。忍敎他一身无靠。破窑中寂寞。怨恨难消。〔旦〕他每日沿街哀吿。吿人求食。受苦伤怀抱。你每日常快乐醉陶陶。〔生〕不道孙荣志量高。赎毒药害吾曹。

【前腔】〔旦〕是甚人说起根苗。扯着他当官陈吿。葫芦提赶打。好没分晓。〔生〕从此今朝为始。休得多言多语寻烦恼。前生注定不相饶。兄弟不和都是命裏招。〔旦〕劝员外免煎熬。

【尾声】〔贴〕敬重他人如珍寳。把亲者轻如粪草。劝谏不从空自恼。

尀耐孙荣忒不良。



算来谁弱又谁强。

大风吹倒梧桐树。



自有傍人说短长。 

第十八出
窑中拒奸

〔净上〕礼义生于富贵。盗贼出于贫穷。前日三人吃酒。孙员外醉了。被我胡子传在他靴中拿出一个玉环三锭钞。指望得使。谁知玉环跌碎。三锭钞被人夺去。落得一场空。如今不免与子传商议计策。唆孙二吿他哥哥占了家私。与他和劝。两边讨些谢仪。有何不可。言之未已。子传早到。〔丑上〕凭君使尽千般计。运不通时只是穷。龙卿哥哥拜揖。 

【那咤令】〔净〕子传听说因依。咱每和你商议。夜来忽地生一计。说起敎伊欢喜。

【前腔】〔丑〕骗人钱钞环儿。指望平分入己。怎知跌破那环儿。钞与别人将去。

〔净〕兄弟。前日和你偷了孙大哥的玉环宝钞。指望分使。谁想一场悔气。玉环跌破了。宝钞又被人夺去了。如今孙二在窑裏。我和你前去使个计策。搬唆孙二吿他哥哥占了家私。我和你与他解劝。在裏头做个好人。钱也有得赚。酒也有得吃。此计何如。〔丑〕此计甚妙。阿哥。我和你两个天上有世间无的。〔净〕兄弟。我每行了好心。自有好报。〔净丑暂下〕 

【行香子】〔小生上〕日有阴晴。月有亏盈。算人无久富长贫。秋来自然黄叶飘零。到春来花重吐柳拖金。

运退黄金失色。时来铁也争光。想孙荣当初在家时。丰衣足食。何等奢华。如今在此窑中受这般苦楚。如何是了。〔净丑上〕计就月中擒玉兔。谋成日裏捉金乌。迤逦行来。此间已是窑门首。径进去。〔见介〕呀。孙二哥拜揖。〔小生〕二丈何来。〔净丑〕我二人知你在此居住。特来拜望。〔小生〕多劳了。〔净〕几日不见。为何尊颜这等憔悴了。〔小生〕自从被哥哥赶逐出来之后。衣食不充。因此愁闷。〔丑〕便是。你在这窑中受苦。几时能勾发达的日子。〔小生〕二丈。这也是出于无奈。〔净丑〕你哥哥这等发迹。你这等贫苦。到教我每替你气不过。〔小生〕二丈听小生说。 

【风入松】岂不闻伊尹未逢时。〔净丑〕又来通文了。〔小生〕向莘野锄耕。〔净丑〕还有谁来。〔小生〕漂母进食哀韩信。吕蒙正把寒炉拨尽。姜子牙八十钓于渭滨。时来后做公卿。

〔净丑〕你是今时人。怎么比得古人来。 

【前腔】〔小生〕今时人何异古时人。自古贤愚不等。〔净丑〕如何见得贤愚。〔小生〕贤者正直无谗佞。愚蠢的言而无信。处处有君子小人。〔净丑〕君子小人固有。我两个比众不同。〔小生〕吾一日三省其身。

〔丑〕你眼下这恓惶。烦恼也不烦恼。 

【急三鎗】〔小生〕我一时穷。一簟食。一瓢飮。常忧道。不忧贫。〔净〕只是这般。几时会发迹。〔小生〕我多豪迈。多才调。多聪俊。管一跃跳过龙门。

〔净丑〕你两个是一父母生的。是叔伯兄弟。 

【风入松】〔小生〕与哥哥一个父娘生。却把我做陌路之人。〔净丑〕怎么他又发迹。你又贫苦。〔小生〕把家私占了生恶性。赶逐我无投无逩。〔净丑〕这等打骂你时。你怨他不怨他。〔小生〕打杀我终无怨恨。〔净丑〕眞是没分晓。没志气。〔小生〕割不断手足之亲。

〔净丑〕他占了家私。你何不去吿他。我两个与你作证见。分些家私来受用。却不好的。 

【急三鎗】〔小生〕败风俗。歹言语怎听。没家法。坏乱人伦。〔净丑〕我两个替你吿如何。〔小生〕逞奸狡。刁。唆人吿论。君子貌。小人心。

〔净丑〕我两个好意来和你说。顚倒说我每挑唆你。 

【风入松】〔小生〕你与哥哥结义胜嫡亲。敢恁的反面忘恩。我哥哥行使些糖蜜口。我根底刁唆休论。我哥哥有眼何曾识好人。你只宜假不宜眞。

〔净背介〕兄弟你来。〔丑〕怎么说。〔净〕今日刁唆孙二不从。明日孙大哥知道怎么好。〔丑〕便是。如今一不做二不休。另使个计策来便好。〔净〕有计在此。只说孙二要吿哥哥。我每两人劝他不从。〔丑〕这也说得有理。〔净丑转介〕孙二。你怎么要吿哥哥。〔小生〕是你每方纔在此撺掇我吿哥哥。怎么倒说我要吿哥哥。〔净丑〕你方纔说哥哥占了家私。要吿他。〔小生〕几时说来。〔净丑叫介〕地方总甲。孙二要吿哥哥。不干我每事。〔闹介外上〕处事少时烦恼少。识人多处是非多。什么人在窑中啰唣。〔净丑〕好教公公知道。这孙二道哥哥占了他家私。要吿哥哥。我每二人在此劝他。〔小生〕公公不要听他。我在此窑中。他两个走来刁唆我吿哥哥。道我不听他。如今反说我要吿哥哥。〔外〕原来恁地。 

【博头钱】〔小生〕你好忒胡逞。你好不本分。敎我争。你有何安稳。〔净丑〕不听道忒煞村。不依敎。该受贫。〔外〕算来贫富是前因。皆由命。岂由人。〔小生〕屛风虽破。骨格尙存。一朝荣显。否极泰生。〔外〕两人休得要争竞。须留取旧人情。

【前腔】〔净丑〕你好忒执性。你好不思忖。好言语你每全不听。〔小生〕不论吿由我每。不争竞。由我每。〔净丑〕全然不忖。骂咱每。犹兀自假惺惺。忠言逆耳。反生怒嗔。良药苦口。敢恶骂人。〔外〕大家休得要争竞。莫失信。且安分。

兄富伊贫实可怜。



逆来顺受总由天。

分明指与平川路。



莫把忠言当恶言。 

第十九出
计倩王老

【腊梅花】〔贴上〕花阴荏苒疾似箭。追思往事怎生言。遣人珠泪涟。去时节暖阁排筵。转眼淸明在目前。

庆贺红炉雪满街。又逢新岁贺筵开。大家游赏花月下。不觉淸明景又来。我迎春为何说这几句。只为大员外把小官人赶出。已经半载。寻思起来。好伤感人也。外人都说我院君贤慧。我想起来。也有不贤慧处。如何见得。虽则大员外性气不好。不与兄弟盘缠。钱钞都是院君掌管。比及小官人受苦。我院君何不瞒了大员外。暗地使人送些钱米与小官人。也免得在街头叫化。此事且待院君出来。提起这话。看他怎的。正是不钻不穴。不道不知。言之未已。院君早到。〔旦上〕 

【挂眞儿】几阵催花雨初霁。和风至艳阳天气。〔贴〕淸白微黄。娇红嫰绿。妆点名园佳致。

〔旦〕窗外日光弹指过。庭前花影座间移。迎春。时光似箭。自从小官人被员外赶出。不觉又半载矣。〔贴〕院君不说。妾也不敢多言。小官人每日在街头叫化生受。家中财物。都是院君使管。何不瞒了员外。暗地使人送些与小官人做盘费。免得在街头求乞。外人不知的。只道院君不贤慧。岂不被人耻笑。〔旦〕迎春。你自说得是。你只知其一。不知其二。〔贴〕却是如何。〔旦〕你不闻古人言。男无妇是家无主。妇无夫是身无主。男子治家之主。女子是权财之主。俗谚云。家有一心。有钱买金。家有二心。无钱买针。我若依了你的言语。背了大员外。使人送些钱与小官人。有何难处。只是于礼不可。此乃背夫之命。散夫之财。非贤妇也。还是劝谏官人回心转意。着他兄弟和顺。迎小官人回家。方是十全之美。〔贴〕迎春区区小婢。凡事只顾眼前见识。那知大道。望院君恕罪。〔旦〕迎春。我累次劝谏不从。如今寻思一计。西郊外有个王公。名为王老实。年九十三岁。他家五代不分。百口共食。伏侍我员外祖上三代了。见今管我家庄库。明日是淸明佳节。员外年规要去上坟。我如今不免先令安童前去说与王公。教他劝我员外。或者员外见他是祖上老成之人。听信他言。也未可知。〔贴〕院君说得极是。待我唤安童出来。分付他便了。安童那裏。〔丑内应〕谁叫。〔贴〕院君唤你。〔丑上〕来了。有福之人人伏事。无福之人伏事人。不知院君有何使令。〔旦〕安童。我唤你出来。别无甚事。着你到西郊外王老实家去走一遭。〔丑〕有甚么说话。〔旦〕你去对他说。院君多多上覆你。自从员外赶出二官人。累劝不听。明日要来上坟。你可用心劝谏。若劝得员外回心转意。取回二官人同享荣华。那时院君重重谢你。〔丑〕旣如此。我就去。 

【锦上花】〔旦〕你说与王老听。明日东人要上坟。劝官人须敎三省。休恁痴迷执性。结义两无情。亲者到底只是亲。〔合〕将兄弟赶出门。非亲却是亲。仗托王公直语忠言。劝官人回转心。

【前腔】〔贴〕那王老九十三岁。伏侍祖上亲。也须听从今改正。撇了结交的。思念手足亲。休得把至亲如陌路人。〔合前〕 

【前腔】〔丑〕思之自古常言家和万事成。我东人怎不思省。转敎安童前去。请王老劝官人。兀的不是谢得贤院君。〔合前〕 

王老忠言劝必听。



叮咛嘱付望回音。

不用再三亲嘱付。



管敎劝解转回心。 

第二十出
安童将命

【出队子】〔外扮白须王老上〕银须霜鬓。世上白头能几人。五福之内寿为尊。寿极年高是宿世因。况我今生略无妄心。

念老汉姓王。名老实。西郊外居住。从来伏侍孙宅。使长至今。已过二代。掌收庄库。些儿不差。分毫无失。正是小心天下去得。大胆寸步难移。我想人生百岁。七十者稀。老汉穷年九十三岁。五代不分。同居百口。儿孙共食。晚景熙熙。这叫人若诚心。天须可表。来日是淸明佳节。孙大员外必来上坟。不免分付小二前去扫打洁净则个。 

【前腔】〔丑上〕跋踄古道。不惮迢迢去路遥。院君严命敢辞劳。王老忠言劝必好。眞个是妻贤夫祸少。

受人之托。必当终人之事。男女领院君言语。教我西郊去。说与王公劝谏员外之事。这裏就是王老实门首。呀。元来他坐在裏边。不免进去。王阿爹拜揖。〔外〕是谁。〔丑〕阿公。我是安童。〔外〕元来是你。到此何干。〔丑〕有一件事儿。特特到来。〔外〕我且问你。大员外一向好么。〔丑〕好。终日吃酒快乐。有什么不好。〔外〕院君好么。〔丑〕好。整日看经念佛。七八上天快也。〔外〕吴忠可好。〔丑〕吴忠阿哥好。出入帐目。都是他管。一应事体都托他。有何不好。〔外〕迎春好么。〔丑〕王阿公也痴心起来。这丫头比旧不同了。如今长得好了。员外喜欢了他。正在得宠之时。有甚不好。〔外〕呀。我到忘了。如今二官人好么。〔丑哭介外〕怎么说了二官人。就哭起来。〔丑〕不要说起。〔外〕怎么不要说起。〔丑〕二官人已被大员外赶了出去了。〔外作惊介〕呀。元来有这等事。〔丑〕今日我来。别无甚事。院君累次劝谏。员外并不肯回心。为此着我来上覆阿公。〔外〕有什么说。〔丑〕明日乃是淸明佳节。大员外来上坟。要你在他面前忠言劝谏。若得回心转意。兄弟和顺。那时节重重谢你。〔外〕安童。这个不须说。你回去上覆院君。待员外来时。我自有个道理劝他。〔丑〕阿公。我院君每日呵。 

【古针线厢】劝解不听。未审东人却怎生。只听结义相调引。割舍背义忘恩。小官人从来本分。平白地赶出门庭。〔合〕若得劝回心。取回兄弟。永远和顺。

【前腔】〔外〕世上为人。兄弟不亲谁是亲。不思共乳同胞义。又不念手足之恩。我如今和伊到城。说几句劝我东人。〔合前〕 

【前腔】〔丑〕不必入城。明日东人要上坟。若蒙劝解回心转。男儿感得恩深。太公曾伏侍他祖亲。忠言语不敢不听。〔合前〕 

【前腔】〔外〕老倒无成。九十三年是他门下人。来朝亲诣坟头去。管取劝他回心。自古来帝君有臣。无纳谏忠言听信。〔合前〕 

堪叹非亲却是亲。



来朝千万到坟庭。

全凭三寸澜翻舌。



打动阎浮世上人。 

第二十一出
花园游赏

【粉蝶儿】〔生上〕纔过烧灯。不觉又逢寒食。草铺茵万花堆绮。〔旦上〕向西郊堪翫赏红娇绿媚。步西郊山阴右军修禊。

〔生〕院君。春秋祭祀以时。思之明日是淸明佳节。须用登坟拜扫。以表追思之意。不知娘子去也不去。〔旦〕好教员外得知。不去拜扫。于礼不宜。只是奴家两日有些身子不好。改日却去不迟。〔生〕旣如此。安排三杯。去后花园裏游赏一番。明日待我自去上坟便了。〔旦〕如此甚好。 

【长生道引】〔生〕千红百翠。千红百翠。妆点名园景最奇。春光明媚。和风习习。丽日迟迟。听得绿杨枝上。黄鹂弄语。唤人游戏。见金鞍共玉勒竞出郊西。寻芳殢酒排宴会。踏花去马蹄香细。〔合〕游赏好得意。默听得笙歌声沸。弦管和齐。直吃到日沈西。

【前腔】〔旦〕阳和天气。阳和天气。梅子靑靑燕子居。春随人意。催花雨细。绽开羣蕊。海棠胭脂染。娇如美女。动人情意儿。见游蜂趁粉蝶往来园内。争如共伊不暂离。同携手闹花丛裏。〔合前〕 

【前腔】〔生〕游人如蚁。游人如蚁。紫陌红尘拂面飞。秋千蹙起。夭桃临水。翠柳盈堤。牡丹独豪贵。百花怎比。翠红深处。见才子共佳人并肩低语。踏靑鬬草撒满地。贪欢宴堕簪遗珥。〔合前〕 

【前腔】〔旦〕山阴佳趣。山阴佳趣。想羲之当日设筵席。羣贤毕会。兰堂修禊。至今留题。恣赏名园内。千葩万卉。鼓乐盈耳。见齐郞共麻婆舞得忔戏。争如我共伊沈醉归。霓裳舞柳腰纤细。〔合前〕 

【尾声】悲欢离合情千古。雪月风花景四时。女貌郞才能有几。

来日坟头祭祖先。



痛思骨肉泪涟涟。

先于坟上添新土。



却向荒郊列纸钱。 

第二十二出
孙荣奠墓

【庆靑春】〔小生上〕芳草铺茵。夭桃喷火。丝丝细柳拖金。捻指光阴。使人无限伤情。归家暖阁排宴飮。纔过了除夕。正遇元宵。游赏花灯。又早淸明。

感叹孩儿孝顺情。痛思父母泪偷零。去年记得兄和弟。同到坟前拜祖亲。今岁裏。赶出门。哥哥豪富我身贫。正是坟前不敢高声哭。恐怕人闻也断魂。今日却是淸明佳节。孙荣别无孝顺。寻得一陌纸钱。叫化得半甁酒在此。不免去祖宗父母坟前拜扫。聊表孙荣穷孝顺。说话之间。已是父母坟前。〔哭介〕 

【雁过沙】想爹娘养孙荣。抚养已艰辛。三年乳哺恩爱深。推干就湿多劳顿。养儿长成。爹娘一命倾。痛思我父母珠泪零。

今日却是淸明佳节。孙荣别无孝心。有一陌纸钱。半甁淡酒。聊表小儿孝情。〔哭介〕爹娘嗄。你生则为人。死则为神。望阴空保佑我兄弟和顺。 

【前腔】佳节是淸明。孙荣拜坟庭。思量起珠泪零。爹娘。望你阴中受领。一杯鲁酒列芳庭。一陌纸钱直得甚。表扬小孩儿穷孝心。

〔丑上〕夜眠侵早起。更有早行人。呀。那裏来这个叫化子。在这坟上啼哭。〔小生〕安童。是我在此上坟。〔丑〕我不认得你来。快走开。〔小生〕安童休得无理。我是你的东人。〔丑〕西邻便好。东邻还不走。〔打介小生〕你是我家裏人。我是你的主人。怎么打我。〔丑〕起先是我的主人。如今不是我的主人了。〔小生〕咳。正是势败奴欺主。时衰鬼弄人。 

【梧桐树】〔丑〕官人听我言。世事只如此。只重衣衫。那重人贤慧。如今只重钱和势。你恁贫寒识甚高低。一领布衫比不得咱每的。何须共你争闲气。

【前腔】〔小生〕腌臜小贱奴。怎不思量取。我是你东人。你是咱奴婢。辄敢对主出言语。自恨我家神做不得主。致使今朝外鬼相调戏。兀的不是势败奴欺主。

〔末上〕不暖不寒三月天。那堪杨柳正飘绵。回身打扫坟茔净。专待东人化纸钱。〔丑〕好了。有帮手了。阿哥来打这叫化头。〔末〕呀。这是二官人。你怎么与他厮闹。〔丑〕这等模样了。还要认他什么二官人。〔小生〕吴忠。你快来救我则个。〔末跪介〕小官人。你为何在此与这小厮厮鬬。〔小生〕不要说起。我在此拜坟。不想这狗才赶来打我。〔末〕小官人请息怒。 

【多娇面】〔小生〕见吴忠珠泪倾。许多时不见你每头影。你缘何背主忘恩。思量你好没人情。

【前腔】〔末〕吿官人听拜禀。宅门裏每日忙奔。念吴忠委实官身。不由己。一言难尽。

【前腔】〔丑跪介〕见官人忠孝心。思量后口头忒紧。不合出言伤触了大人。如今悔之不尽。

〔末〕他不认得二官人。小人请罪。〔小生〕这是我命该如此。也不怪他。〔末〕小人到忘了。大员外将次来也。小官人不可在此久停。倘然撞见。又要着恼。〔小生〕旣如此。我且回避了罢。 

哥哥心性太无情。



〔丑〕迟去敎人灾祸生。

〔末〕双手劈开生死路。



〔小生〕一身跳出是非门。〔先下〕 

第二十三出
王老谏主

【夜行船】〔生上〕日暖融和景明媚。和风扇夜开琼蕊。〔末上〕古墓坟头。儿孙来至。列香纸祭之以礼。

〔生〕吴忠。什么人先在此烧纸了。〔末丑〕不是别人。是小官人在此烧的。〔生〕我不曾来烧纸。他到先在此烧纸。好大胆。如今他在那裏。〔末丑〕去了。〔生〕与我去拏他转来。〔末丑〕去远了。赶不上了。〔生〕快与我赶上去便了。〔末丑〕领台旨。任伊走上焰魔天。脚下腾云须赶上。〔下生〕但见坟畔乔松舞凤。墓前古柏盘龙。楼台高耸插云峯。疑是蓬莱仙洞。孝子坟前哭泣。杜鹃枝上啼红。春秋祭祀永无穷。代代儿孙供奉。 

【石竹花】时遇寒食感孝情。办虔心特来拜坟。一杯美酒浇奠。使人不觉泪零。纸钱高挂坟头。略表孝情。酒肴罗列坟头。乞赐受领。

【柳絮飞】〔净丑上〕闻知道哥哥上坟。上坟。强如拾得珠珍。珠珍。急急前来问事因。结义人算来强如手足亲。

〔见生介〕哥哥拜揖〔生〕二位贤弟何来〔净〕闻知哥哥上坟。兄弟不敢不来。〔丑〕哥哥好人。你今日上坟。请也不来请我每两个。竟自来了。〔净〕兄弟。孙大哥恐怕我每来吹了木屑。故此瞒了我每。〔生〕说那裏话。二位是异姓。所以不好请得。〔净丑〕大哥一发说差了。我和你旣结义了。你的爹娘卽如我的爹娘。我的父母就如你的父母。怎么到说起异姓两字来。〔生〕兄弟说得有理。愚兄有罪了。〔净丑〕何说此言。我二人没有什么孝顺。一陌纸钱在此。烧与孙老伯。也是我两个干儿子的薄意。〔生〕多承厚情。〔净丑〕好说。大哥可曾拜。〔生〕还不曾。〔净丑〕这等阿哥拜了。然后我每两个拜。〔生拜介丑〕待我筛酒。 

【忆多娇】〔生〕生事之。死葬之。祭之以礼浇奠取。〔净偷酒吃介生〕兄弟。你方纔筛的酒。怎么不见了。〔丑〕想是孙阿伯吃了。〔净〕待我来斟酒。〔生〕望你阴空相保庇。〔丑偷酒吃介生〕兄弟。你斟的酒。怎么又不见了。〔净〕想是孙阿姆吃了。〔合〕保佑儿孙。保佑儿孙。代代香花奉侍。

〔净丑〕如今待我每来拜一拜。 

【前腔】你两个是死鬼。我两个是活鬼。有名叫做拖狗皮。买些生姜擦出眼泪。

〔合前净作倒入神介生丑惊介〕为何是这等模样起来。〔净作乱话介〕我乃非别。孙豪是也。〔生〕这等是我的爹爹了。〔净〕东京城裏有名人。养得孙华有孝心。我的儿若非结义相搭救。魂灵飞在九霄云。〔丑〕我的活孙阿伯。〔生作拜介〕爹爹。你下云来有何分付。〔净〕孩儿听我分付。若非两个结义的朋友。你的性命也难存。〔生〕爹爹说得是。〔净〕你亏了他两个。一个与他一所房子。〔生〕爹爹分付。就起与他。〔净〕一个与他一个老婆。〔生〕孩儿就讨与他。〔丑〕孙大哥。是你亲口许的了。不要忘了。〔生〕我怎么说谎。请问爹爹。今年田地有收么。〔净〕种得便有收。不种没收。〔丑〕孙司伯的说话。也是开后门的。〔生〕今年放债有利息么。〔净〕你若放了出去有利息。不放出去没利息。别的都不要托地。〔生〕只托那个好。〔净〕只托两个结义的。〔生〕一定托他。〔净〕阴司有事。我去也。〔作醒介生丑〕兄弟。〔叫介生〕兄弟。你方纔怎么是这等起来。〔净〕我怎么样来。〔丑〕司哥。你不晓得。〔净〕我不知道。〔生〕大兄弟。我父亲方纔下云来附在你身上。〔净〕我说道为甚满身麻木了。元来如此。曾说些什么。〔生〕说道亏了你每两个。〔净〕亏了我每两个什么来。〔生〕说道若不是你每两位。我的性命也难存。〔净〕恰又来。阴司也是晓得的。若不是今日孙阿伯说出来。明年也不知我每的好处。还有甚么说。〔生〕还说道一个与他一所房子。一个与他一个老婆。〔净〕大哥。房子到不打紧。老婆到要紧。小厮家讨烧饼。说了就要。〔丑〕阿哥走来。〔背介〕你方纔是眞的还是假的。〔净〕兄弟。这叫做跳神驱鬼。像也不像。〔丑〕阿哥。再没这等像的了。〔生〕二位兄弟不要说长话短了。我和你就坐在草地上吃酒。〔净丑〕有理。阿哥请。〔吃酒介外捧画上〕嫡亲常赶打。结义与提携。院君劝解。忠言逆耳不投机。却把迎春赶逐。反将贤妻耻骂。于礼不相宜。片言容易出。驷马也难追。爱非亲的兄弟煞昏迷。关张结义。今朝事却又何如。相杀无过子父兵。打虎须还亲兄弟。见此事方知。员外。你早知灯是火。饭熟几多时。老汉领院君严命。着我到坟上去劝解大员外。不免去走一遭。呀。元来员外共两个乔人在这裏吃酒。我老汉只得向前去。员外拜揖。〔生〕老人家免礼。到生受你来。〔外〕老汉闻知员外上坟。只得来走一遭。〔生〕王老。你且坐着。〔外〕老汉不敢坐。请问员外。二官人今日如何不同来拜揖。〔生〕他不听教训。被我赶出去了。〔外哭介〕员外。你不看兄弟面上。也须看爹娘面上。如何就把他逐了。〔净丑〕大哥。这个老儿是谁。〔生〕是我家祖上三代遗下管庄库的王老实。〔净丑〕你多少年纪。这等老了。〔外〕老汉今年九十三岁了。〔生〕王老。你手中拏着的是什么东西。〔外〕是一轴小画。〔生〕是甚么故事。〔外〕是一轴劝世图。〔生〕拏来我看。〔看介〕这画轴间的是什么故事。〔外〕待老汉说与员外听者。 

【园林好】听老夫从头拜覆。这画儿略堪驻目。〔生〕这敢是一株桑树么。〔外〕非是一株桑树。〔净〕敢是采樵图。〔外〕休看做采樵图。〔丑〕这几个人分明像樵夫。〔外〕错认了采樵夫。

〔生〕旣不是樵夫。是什么人。〔外〕这一个人姓田。名眞。这两个是他的兄弟。一个叫做田庆。一个叫做田广。〔生〕这妇人是谁。 

【前腔】〔外〕是田眞兄弟和媳妇。这妇人叫田三嫂。〔净丑〕田三嫂是搅家精。〔外〕这妇女刁唆他丈夫。要兄弟分开两处。〔生〕他丈夫怎么说。〔外〕夫见说便推阻。田广和妻说。我兄弟三人有愿在前。若要分时。待门首紫荆花树死。方可分开。直待花树死。便分居。

〔生〕后来却怎么。 

【忒忒令】〔外〕那妇女每心肠太毒。见不从便生嫉妬。暗藏奸计。等男儿出去。这妇人等他丈夫出去了。〔生〕却怎的。〔外〕将门首紫荆花。把长钉钉。热汤泼。敎花死树枯。

〔生〕那花树可死么。〔外〕果然死了。他弟兄三人抱着紫荆花树仰面大哭。以此上三兄弟各自分开。〔生〕以后却如何。 

【沈醉东风】〔外〕奈田眞哭泣痛苦。田眞哭一会去了。两兄弟也泪珠扑簌。两兄弟也哭一会去了。只因这场痛哭。惊动了上界玉帝。见他兄弟不忍分开。洒下甘露来。救活了此树。感天地暗相扶。花开如故。三弟兄道先因树死分居。如今荆树重生。我兄弟也该重合了。弟和兄再成一处。依然手足。同居如故。因此上义居流传万古。

〔生〕明人点头卽知。痴人棒打不晓。你这老奴。知我赶兄弟出去。故把这画儿来嘲笑我。〔净丑〕大哥。把他的画儿扯破了。〔外〕莫扯破。留与后人看。学他好样。须教留芳百世。免得遗臭万年。〔生〕老贼分明说我。好打这老畜生。〔净丑〕好打这老狗。〔外〕老汉九十三岁。伏侍员外三代子孙不曾打。今日如何要打老汉起来。〔哭介〕员外。你若兄弟和顺。取却小官人回家。那时就把老汉打死。却也情愿。〔净丑〕这老的休胡说。〔外〕我九十三岁。家中五代同居。百口共食。你两个是什么人。也叫我做老的老的。〔净丑〕我是你使长结义兄弟。叫你做老的。怕你甚么。〔外冷笑介〕嗄。元来就是你这两个乔人。刁唆我员外赶兄弟出去。〔净丑〕打这老贼。我两个是甚么乔人。我每是秀才家。〔生〕老的不得无理。〔外〕你两个秀才好不中。〔净丑〕如何不中。 

【川拨棹】〔外〕乔人物。那些是人间大丈夫。说得个者也之乎。说得个者也之乎。难道你文章满腹。不识羞酸饿儒。

〔净丑〕这老贼到来骂我每。〔外〕便骂了你何妨。〔净丑〕打这老贼便好。我一来看大哥面上。二来你这老贼经打不起。〔外〕你打你打。 

【荳叶黄】你缘何无故调拨我恩主。赶兄弟在破窑内落泊。历尽艰苦。搬老婆舌头败风俗。你两个甚豪富。眞乃天敎一世苦。

〔生〕老的。你怎么这等无理。 

【三月海棠】〔外〕听拜覆。是你祖上遗下财和禄。你缘何独自享着豪富。〔生〕家私是我的。干你甚事。〔外〕休怒。路见不平令人刬削。〔净丑〕这岂不是奴欺主。〔外〕我忠言却道奴欺主。〔生〕不看你老面。怕不打你。〔外〕老汉年高迈九十余。便敎死后待何如。

〔生〕你这老的。还要多说。 

【窣地锦裆】〔外〕员外祖上置田屋。攒下家私传父母。你得来全不费工夫。不想窑中人受苦。

〔生〕我赶了兄弟出去。与你甚么相干。〔净丑〕莫睬他。 

【双劝酒】〔外〕你抛弃手足。疎远骨肉。非亲是亲。全不省悟。一朝马转刀横。只恐悔不当初。

〔生〕兄弟。我和你回去了罢。不要睬他。〔净丑〕那里说起。到吃这老贼一场呕气。快回去。〔生〕尀耐无端老贼徒。〔净〕出言道语敢伤吾。〔丑〕正是是非终日有。果然不听自然无。〔并下外扯生跪拜生偷下介〕 

【红绣鞋】〔外〕愿学田眞泣树。泣树。取回兄弟同居。同居。美风俗辨亲疎。兄与弟两和睦。欢喜煞老农夫。

呀。元来去了。员外旣系旧家。必然达理。兄弟乃是棠棣之亲。手足之义。同胞共乳。同气连枝。你下得赶逐他在破窑中生受。沿街叫化。你到与两个乔人结义。每日畅飮狂歌。老汉劝谏不从。好意反成恶意。呸。与我老汉什么相干。 

堪笑非亲却是亲。



忍敎兄弟受孤贫。

自家骨肉尙如此。



何况区区陌路人。 

第二十四出
谋杀孙荣

【似娘儿】〔生上〕今日上坟时。一口气嘿嘿嗟吁。思之堪恨奴欺主。多应我弟。想必孙荣教唆那王老如是。

利刀割水伤犹没。恶语伤人恨不消。今日上坟。尀耐王老将一辐画儿为由。当面被他刬削一场。我晓得多应是孙荣这叫化头教他如此。自古道削草不除根。萌芽依旧发。如今不免与两个结义兄弟商量一计。把那叫化头杀了。是我之愿也。知心兄弟早商量。杀了孙荣方是强。〔旦上〕好事若藏人肺腑。语言谈笑不寻常。员外上坟回归。不知埋怨甚么。不免上前问他。〔见介〕员外。你在此说些什么来。〔生〕我不曾说什么。〔旦〕我方纔听见你在此自言自语。怎么说不曾。〔生〕嗄。好教院君得知。早上我共两个结义的兄弟在坟上吃酒。尀耐孙二那厮。教王老实将一轴画为由。在我跟前。比长就短。抢白了一场。我如今一不做二不休。已思量一计在心。〔旦〕却是如何。〔生〕与两个结义兄弟商议。除非把孙二叫化头杀了。方称我意。〔旦惊介〕呀。员外何起此念。就是王老实劝你。止不过要你弟兄和顺。也非干叔叔之事。员外决不可如此。〔生〕院君。你不知。 

【玉交枝】奴婢欺主。料孙荣令他恁地。我说与两个亲兄弟。交谋计害了孙二。无人处打死。撇在水裏。不然暗把刀杀取。免得我吃人笑耻。免得我吃人笑耻。

【前腔】〔旦〕听君言语。果然是当局者迷。无故杀子孙亦有罪。〔生〕便是官府知道了。无过只要使钱。〔旦〕直恁下得谋杀同气。〔生〕不怕。只要我钱。不要我命。〔旦〕阳世有钱来买罪。阴司怎生饶得你。劝我夫把家私做主。劝我夫把家私做主。

【好姐姐】〔生〕我妻听说就裏。不杀他怎消恶气。恶缘聚会。拚个直恁的。不足虑。两个兄弟曾说誓。纵有官司他替取。

【前腔】〔旦〕小事他便替你。杀人事不肯当抵。君还犯罪。有钱谁救你。听奴语。船到岸边先修理。莫等江心补漏迟。

【前腔】〔生〕妇女不识就裏。结义的强如骨肉。吉凶祸福。好歹必替吾。越添怒。常言道恨小非君子。果是无毒不丈夫。

【前腔】〔旦〕信他脱空弄虚。空敎你通今博古。你杀人坐狱。那时不管顾。听嘱付。吃酒弟兄千个有。临难之时一个无。

〔生〕院君我自耍你。你到认了眞〔旦〕员外听奴劝解。莫差了念头。〔生〕晓得了。我早上相约两个兄弟去干一件事。卑人且去便了。〔旦〕员外适间言语。千万不可与他每说。〔生〕晓得了。你自进去。〔旦〕员外。你减了一时性。免得百日忧。〔先下生吊场〕正是夫妻且说三分话。未可全抛一片心。我方纔正在此寻思一计。要害孙二。谁想院君走来听见了。瞒他不得。只得与他说了。如何是好。自古道早下手为强。思想起来。家中有一院子吴忠。在我家二十余年。却是中用。不免叫他出来。和他商量。交他去杀了孙二。多少是好。吴忠那裏。〔末上〕堂上一呼。阶下百诺。不知东人有何使令。〔生〕吴忠。你在我家有几年了。〔末〕托赖员外福庇。有二十余年了。〔生〕自古道养军千日。用在一朝。我家怎生抬举你来。〔末〕多蒙员外抬举。男女穿也有。吃也有。〔生〕吴忠。我近日被人欺负。欲教你去害他。你肯去么。〔末〕员外差矣。男女受恩莫大。舍生就死。报答主人。请早说姓名住处。男女便去。〔生〕你与我去城南破瓦窑中把孙二来杀了。回来重重赏你。〔末惊介〕员外为何要杀小官人。〔生〕我和你说。早间上坟。被他唆令王老实前来挺撞我。如今一更前后。与我去破窑中杀了那叫化头。免得玷辱我每祖宗纔消得我这口恶气。〔末背介〕皇天皇天。律有明条。奴婢杀主。大赦不赦。怎敢杀他。且住。我若不应承他。倘或他另差别人。则二官人性命难保。我有计在此。就与大员外取一锭银子到窑中。送与小官人。着他逃在他乡外郡去做些生理。省得死于非命。〔转身介〕员外。小人去便去。要一锭钞。〔生〕你忒财紧。待了事回来。自然赏你。〔末〕不是小人要一锭钞。这是脱身之计。小人三更已后。到窑中把小官人杀了。倘或遇见巡夜军夫赶来。拿住小人。就把这锭钞丢在地上。这些人只顾抢那钞。不来赶小人。这叫脱身之计。〔生〕吴忠。此计甚妙。早上有人还我一锭钞在此。你就拿去。事成回来。再重赏你。 

【番鼓儿】委付你。委付你。今夜亲身去。快到得城内窑内。但见小官人。便将刀杀取。事了回归。那时节多多赏你。〔合〕魆魆魆魆离门儿。便须防隔墙有耳。

【前腔】〔末〕领指挥。领指挥。待等一更至。换衣装改庞儿前去。到得破窑中。他有翼如何逃避。魄散魂飞。把尸骸撇在水裏。

〔合前生〕你须要小心在意〔末〕晓得。 

我今分付要依听。



卽当前去莫留停。

阎王注定三更死。



定不留人到四更。 

第二十五出
月眞买狗

【上林春】〔旦上〕手足之亲。无故赶出。今日裏又生恶意。〔贴上〕娘行力谏不从。遣人无语嗟吁。

〔见介〕院君。这几日眉头不展。面带忧容。不知有甚烦恼。〔旦〕迎春。你不知我心上事。〔贴〕却是如何。 

【宜春令】〔旦〕心间事难推索。我官人作事全不知错。存心不善。结交非义谋凶恶。更不思手足之亲。把骨肉埋在沟壑。〔合〕唬得人战战兢兢。扑簌簌泪珠偷落。

【前腔】〔贴〕官人煞不量度。把小官人无罪赶出漂泊。分文不与。又无亲识相依托。破窑中受尽凄凉。那曾知哥哥行恶。

〔合前〕员外旣有此语。院君怎不苦谏他。〔旦〕迎春。你不见我苦劝不从。却教我如何么。〔贴〕院君差矣。官人做出事来。倘或犯罪。院君何安。如今小事不谏。恐成大事。怎么处。〔旦〕你也说得是。我有一计在此。〔贴〕有何计来。〔旦〕隔墙王婆家裏这只黄狗可在么。〔贴〕不知院君问那黄狗做甚么。〔旦〕王婆狗若肯卖。那时我计成矣。只怕他不肯卖。怎么好。〔贴〕迎春有个道理。不怕那婆子不肯。〔旦〕你有甚道理。〔贴〕院君。你可取下了头上钗梳。把手帕包了头。假装有病。只说要用黄狗心合药。他必然肯卖。〔旦〕这也是。〔贴〕但不知院君买这狗来。怎么样么。〔旦〕若买得来时。就央他杀了。把衣服巾帽与狗穿戴了。扮作人形放在后门首。却把前门牢牢拴上。员外酒后醉回。打前门不开。必从后门而来。看见死狗。只道是人。必然去央浼两个乔人移尸。他每断不肯来。那时再教他去央浼小叔。他一定肯来。那时辨个亲疎。此计如何。〔贴〕院君此计甚高。〔旦〕你就去叫王婆过来。〔贴〕晓得。王婆。〔净内应介〕谁叫。〔贴〕我是迎春。院君请你讲话。〔净上〕 

【光光乍】谁人叫王婆。叫得我声恁速。待我开门看则个。呀。元来是迎春姐姐忙万福。

迎春姐。到此何干。〔贴〕院君请你。〔净〕这等就去。〔见介〕院君呼唤老身。有何言语。〔旦〕请坐。听我说。 

【前腔】因感病不痊。合药用多般。要买婆婆一黄犬。特与婆婆钱一贯。〔净〕 

院君。自古道养猫捕鼠。蓄犬防家。只有这只狗看家的。不卖。〔贴〕院君有病。故此要买你的狗。怎么不肯。〔净〕院君是什么病。到要吃起狗肉来。〔贴〕不是要吃。要这黄狗心来合药。〔净〕旣有心疼病。何不赎些檀香沉香霍香乳香木香速香降香。合些巴斗大化气丸。吃上他七八十丸就好了。怎么到要黄狗心合药。 

【系人心】〔旦〕要一狗合药甚紧。吿婆婆且休忧闷。与婆婆隔壁住年深。一半邻。一半亲。且宜思忖。休敎失了人情。

【前腔】〔贴〕算远亲不如近邻。你何须苦苦执性。要狗合药救人命。休怒嗔。休怒嗔。出语伤人。算来一狗直甚。

【前腔】〔净〕这狗子从小养成。割舍得害他一命。院君休得把人轻。空有金。空有银。总有珍珠。休得倚富呑贫。

【皂罗袍】〔旦〕狗子坚执不卖便出言道语。恼人心怀。仔细思量为何来。王婆你好不相待。多年邻舍。茶酒往来。些须小事。不遂我怀。从今休把我门儿踹。

【前腔】〔净〕是我不合口快。如今改过。已往修来。院君容恕望怜哀。一床锦被都遮盖。多年邻舍。非关吝财。其间就裏。好难布摆。踌蹰再四难轻卖。

【前腔】〔贴〕软弱立身之本。论刚强惹祸之胎。利刀割水两难开。好语解人金腰带。多年邻舍。且宜忍耐。休发言语。寃只可解。依然两下人情在。

〔净〕好教院君知道。不是我不肯卖。这狗子有几般用得着处。自从我丈夫死后。他就似我老公一般。夜间又与我护脚。早晨间没柴烧面水。他就与我舐脸。晓得人事。为此不舍得。〔旦〕迎春。他若不肯卖。就与他算还了我家十年房钱。〔贴〕这婆子。你好不识好歹。你住在这裏。院君怎么样照管你。就是这只狗。什么大事。坚执不肯卖。如今别的都不要说起。只算还了我家十年房钱来。〔净背介〕我若不肯。那得房钱还他。〔向介〕情愿卖。〔贴〕院君。他肯卖了。〔旦〕旣然如此。就央他杀在后门首。〔净〕我是妇人家。不晓得杀狗。〔贴〕熟人杀不叫。故此要你杀。〔净〕也罢。也罢。智过禽获过禽。智过兽获过兽。一个狗儿直甚钞。卖与院君合药料。又要王婆替他杀。该死畜生莫要叫。〔下旦〕迎春。喜得王婆肯了。如今他已去杀。和你入裏面去取头巾衣服与他穿戴。〔贴〕院君。趁天色晚。急忙去主张。〔旦〕不施万丈深潭计。〔贴〕怎得骊龙颔下珠。〔下净牵狗上〕狗儿今日遭吾手。脱体生天随戏走。不是凡间俗世物。化作上界娄金狗。 

【江头送别】杀一狗。杀一狗。生魂那里。思量起。思量起。泪珠暗垂。当初养你防家计。谁知道今日有灾危。〔杀介旦贴上〕 

【前腔】忽听得。忽听得。叫声惨凄。忙来看。忙来看。顿觉心碎。愿他早早脱生去。休得要堕轮回。

【北淸江引】〔净〕将狗儿扯将来忙杀取。看起垂珠泪。怎的割舍得。愿你超生去。院君你自作区处。

〔旦〕王婆。多生受你。待我明日着迎春送钱来谢你。〔净〕老身不敢。分明杀狗作寃牵。只恐违了院君言。狗儿嗄。不因恋财将你卖。愿你从此早生天。〔下旦〕因风吹火。用力不多。谢得王婆替我把狗杀了。不免将衣帽与他穿戴则个。〔贴上〕欲转官人意。多劳主母心。院君。衣帽在此。〔旦〕就是你与他穿了。〔贴穿介旦〕迎春。若还劝得夫心转。宁可偿狗之命。如今晚来。官人将次回来。我和你且入绣阁内做些针指。休要出来。〔贴〕院君说得是。 

【锦缠道】〔旦〕计谋成。杀一狗撇在后门。扮妆似人形。试看来鲜血遍污衣巾。我儿夫必道是人。猛然间魄散魂惊。若问我原因。说着几句。敎他自猛心省。〔合〕愿得回心后。爱兄弟远别他人。

【前腔】〔贴〕我官人。近日来不知怎生。偏向外人亲。每日裏同飮同坐同行。把兄弟逐出受贫。娘行劝抵死不听。杀狗扮人形。设着此计。必须改过心。〔合前〕 

杀狗安排劝我夫。



神天蓦地暗相扶。

若还劝得儿夫转。



多将钱钞谢王婆。 

第二十六出
土地显化

【粉蝶儿】〔外扮土地上〕略驾祥云。霎时便临凡世。

善哉善哉。人间私语。天闻若雷。暗室亏心。神目如电。小神乃孙华家中土地。近思本人弃亲爱疎。不听妻劝。杨氏今夜倩人杀狗。假扮如人。放在后门。仗此劝解。虽然如此。人和狗相不同。孙华岂不认得。今夜小神当显神通。卽与变化。令他兄弟二人看见。只道是人。不道是狗。自此称杨氏为贤德之妇。 

【北得胜令】化一狗假如人。撇他在后园门。孙员外匆忙见。料无能辨假眞。杀人。教他结义的难承认。销魂。须知是亲人到底亲。

杨氏杀狗扮人形。



与他变化劝夫心。

万事劝人休碌碌。



举头三尺有神明。 

第二十七出
见狗惊心

【翫仙灯】〔生作醉净丑扶上〕欢宴醉。归来早。不觉黄昏至也。

〔生〕兄弟。送君千里。终须一别。请回了罢。〔净丑〕阿哥。说那里话。还要送哥哥到家。〔生〕大家都醉了。不须送了。〔净丑〕哥哥。你有天大的事。我每两个替你承当。眞个赛关张刘备。火裏火裏去。水裏水裏去。〔生〕眞个难得好兄弟。〔净丑〕大哥今日醉了。待我每送你回去歇息了。我每纔回去。〔生〕到家不多路。不劳了。请回罢。〔净丑〕这等我每吿别。明日早会。夜静水寒鱼不饵。满船空载月明归。请了。得罪。〔下生吊场〕请了。难得这般好兄弟。见我醉了。直送我到家。呀。这裏是大门首。开门开门。〔叫介〕怎么一个人也不应。不免后门去罢。〔行绊跌介〕呀。什么东西绊我这一交。〔摸介〕元来是一个人。那个。敢是我家安童。想是院君不见我回来。着他来接我。不知在那裏吃醉了。就睡在这裏。这般不中用的小厮。待我叫他进去。〔叫介〕安童安童。〔叫不应推介〕安童醒一醒。进去睡。怎么满身都是湿的。〔作嗅介〕呀。两手都是鲜血气。〔惊介〕不知什么人杀死一人在后门。开门开门。〔旦上〕人平不语。水平不流。想是员外回来了。〔开门介〕呀。员外为甚这般惊慌。〔生做慌说不出介旦〕员外。你做甚张志。〔生〕院院院君。不好了。我方纔吃酒回来。见前门闭着。叫不应。打从后门来。把我绊了一交。起来摸时。满身都是鲜血。不知是什么人杀死一人在后门首。〔旦〕员外。你吃酒只吃酒。为何杀起人来。〔生〕院君。不是我杀的。〔旦〕是谁杀的。 

【薄媚衮】〔生〕因带酒回到后门。一跌疼难忍。回首看时。瞥见一人。跌倒在草径。呼唤不醒。忙扶起。血沾手。污我身。不知何人。杀死他身。

【前腔】〔旦〕奴试听君说元因。心下添忧闷。回言三省。若到官时。先且捉亲邻。唤问凶身。君不认遭打讯。你怎禁。急早商量。莫待祸生。

〔生〕院君。天明起来怎么好。怎生商量一计。〔旦〕员外每日与结义兄弟赛关张相好。如今可去央他来抬尸去僻静所在埋了。却不好么。〔生〕院君不说。我倒忘了。若说我两个兄弟。水裏水裏去。火裏火裏去。莫说一个。就是十个。他替我抬去埋了。〔旦〕旣如此。急急去央他。〔生〕我就去。 

【双声子】〔旦〕结交的。结交的。待他恩深厚。急请来。急请来。到此移尸首。〔合〕莫停留。莫停留。便去休。便去休。拖尸首葬了。免惹忧愁。

【前腔】〔生〕非说口。非说口。两个知心友。若请他。断然不落后。

〔合前生〕院君。如今我便去〔旦〕你快去。我只在此处等候你来。 

事急投相识。



央他出气力。

眼望捷旌旗。



耳听好消息。 

第二十八出
乔人负心

【普贤歌】〔净上〕三人吃酒共欢嬉。到晚各人分散归。酒醒好孤恓。惟有自心知。却似南柯一梦裏。

若要戒酒法。除非死方休。早上和孙大郞胡子传吃酒醉了。至今未醒。且进去睡一觉便了。〔下生上〕 

【前腔】赛关张结义做知交。事急心忙遗忘了。浑家见识高。说起这根苗。眞乃妻贤夫祸少。

这裏已是柳龙卿门首了。不免叫一声。兄弟开门。〔净内应介〕是谁。〔生〕是我。兄弟。〔净上〕来了。〔开门介〕呀。元来是孙大哥。裏边请坐吃酒去。〔生〕不吃酒。有一件急事。〔净〕急屎去撒了来。〔生〕不是。有件急事。特来央你。〔净〕哥哥且吃酒不妨。便有死罪。有我在此替哥哥。〔生〕好教兄弟得知。夜来兄弟送我到家。前门闭了。从后门进去。不知什么人杀死一人在后门。〔净〕哥哥如今要如何。〔生〕相烦兄弟把死人抬去埋了。〔净〕这个不打紧。待我进去拿了绳索了来。司哥。不好了。〔生〕怎么说。〔净〕哥哥。我小时犯了惊心病。若是惊了。就发作起来。如今听大哥杀了人。又疼起来了。阿哟。阿哟。〔生〕兄弟。没奈何。事已急了。〔净〕我疼得紧。去不得。〔生〕兄弟。快些便好。〔净〕阿哥。你越叫。我越疼了。 

【玉抱肚】忽然心痛。〔生〕兄弟赛关张。〔净〕赛不过关张弟兄。哥哥杀了几个。〔生〕只是一个〔净〕便杀了七代先灵。我心疼实难移动。寻思总是一场空。你是孙华姓不同。

我疼得紧要进去睡也请出去。〔推生出介作闭门介〕孙大哥得罪了。明日我到监裏来看你。〔浑介下生〕呀。你看他把我推了出来。闭上了门。竟自进去了。怎么处眼见得这一个不济事了。再去胡子传家央他。终不成他也不去。〔行介〕 

【前腔】当初言定。赛关张结交义深。他前日说道杀人替我偿命。今日反面忘恩。心非口是这般人。行短天敎一世贫。

这裏便是胡子传家。不免叫一声开门。〔丑内应〕谁叫。〔生〕是孙大郞。〔丑上〕来了。〔开门介〕阿哥。你为何来得早。裏边请坐。〔生〕不坐了。兄弟。有一件利害的事。特来央求你。〔丑〕哥哥有事。火裏火裏去。水裏水裏去。快说与我知道。我就去替哥哥干。〔生〕昨日和你两个吃了酒。感蒙兄弟送我回去。不知甚人杀死一人在我后门。〔丑〕吃酒便说吃酒。不曾教你去杀人。〔生〕不是我杀的。〔丑〕不是你杀的。难道到是我杀的不成。〔生〕兄弟不要取笑。你快与我去抬过了。〔丑〕且住。不要忙。我问你杀死的人有几个。〔生〕只是一个。还经得几个。〔丑〕啐。我只道有十来个。这等慌张。元来只是一个。也直得大惊小怪。〔生〕好兄弟。快去抬过了。〔丑〕抬到那裏去么。〔生〕向没人所在埋了。免吃官司。〔丑〕若去埋。又要搭工夫。我有一计在此。〔生〕兄弟有何妙计。〔丑〕我如今将一条草荐把那死人卷了。将索子紧紧捆住。抱他到大河边扑■〈氵通〉。〔作丢势介〕阿哟不好了。闪了腰了。怎么好。〔作蹲倒介生〕兄弟。你只口裏说便罢。怎么做起手势来。如今闪了腰。怎么处。〔丑〕我去不得了。你去叫柳龙卿罢。〔生〕我方纔先到他家。他心疼去不得。〔丑〕他心疼去不得。我腰痛一发去不得了。〔生扯丑介〕必定要你去的。〔丑〕你放了手。等我去就是了。我进去拿了索子来。〔进关门介生叫介〕兄弟兄弟。开了门。你出来。〔丑门内〕阿哥。 

【前腔】我忽然闪气。赛不过关张结义。〔生〕兄弟。你曾说有事替我。〔丑〕你杀人命合当偿。怎敎我替你埋尸。〔生〕我与你是好兄弟。怎么说这话。〔丑〕寻思总是一场虚。你是何人我是谁。

〔生〕兄弟。你出来。〔丑〕只好不出来了。休怪。明日到府堂来看你出官。请了。〔下生〕呀。有这等事。兀的不气杀人也。兀的不急杀人也。如今教我怎么处好。 

【前腔】结交义好。我与伊钱供养老小。你当初对我曾道。当自效犬马之报。养军千日用在一朝。到此方知没下梢。

指望这两个畜生与我争口气。谁想这等忘恩负义的。如今教我怎么回去见院君。罢罢罢。 

到此方知没义人。



心非口是顿忘恩。

人情若是初相识。



到底终无怨恨心。 

第二十九出
院君回话

【靑玉案】〔旦上〕停针闷坐心疑虑。盼望儿夫未见归。鎭夜倚门无情緖。多应说与。两个推托。不肯替移尸。

河狭水紧。人急计生。奴家为因丈夫背义疎亲。不从劝解。奴施一计。他如今去叫两个乔人来移尸。想他必不肯来。待他回时。叫他去请叔叔。必然肯来。是亲无怨。小叔孝义之心。必定相从。怎的还不见丈夫回来。 

【梨花儿】凝望我夫独倚门。朦胧淡月人寂静。不见回来越闷生。嗏。愁听铁马叮当韵。

【前腔】〔生上〕堪恨两人不志诚。心非口是无定准。到此方知说谎的人。嗏糖言蜜口畜生性。

〔见介旦〕员外回来了。〔生〕是。〔旦〕叫迎春看酒。两个叔叔来了。〔生。〕院君不要笑我了。〔旦〕我怎么笑你。〔生〕不要说起。他每都不来。〔旦〕他两个都不来。霎时就要天明了。怎么好。〔生〕院君。没奈何。你怎生商量一计。〔旦〕我是妇人家。只晓得三绺梳头，两接穿衣。拈针穿线。那有甚高识远见来。〔生〕贤妻。你若不与商量。我也只得投水而死罢了。〔旦〕员外。 

【呼唤子】从来不自量。信那人常说。赛过关张。却不道死事替你承当。思量。口是心非都调慌。〔生〕院君。你再不要说那两个负义的了。〔旦〕却不道胜似的亲共爹娘。〔生〕院君。你及早商量救我。〔旦〕人家裏雌鸡啼有甚吉祥。

【前腔】〔生〕吾家本善良。赖祖宗积趱。富贵非常。谁知今日祸起萧墙。斟量。自不合酒性刚。道出言语触伊行都撇漾。夫妻义重休挂心肠。

【大迓鼓】〔旦〕你结交恩义深。不知因甚反面忘恩。我劝你不从听。霸王空有重瞳目。官人。有眼何曾识好人。

【前腔】〔生〕听咱说事因。一人心痛一个腰疼。假意佯推病。果然日久见人心。到此方知没义人。

【前腔】〔旦〕官人听拜禀。窑中兄弟是你的亲。唤他必然肯。敎君识破假和眞。自古的亲无怨心。

【前腔】〔生〕从来结义深。他还论吿我怎生禁。休误人言难信。夫妻有话且三分。未可全抛一片心。

〔旦〕官人。叔叔读书人。是亲无怨心。必定肯来〔生〕我早上不合教吴忠去杀他。〔旦〕眞个祸福无门。惟人自召。一头官司未了。又起一头。〔生〕如何好。〔旦〕元来你自起其祸。快去叫他。〔生〕教谁去。〔旦〕你自去。 

【大河蟹】〔生〕却遣吴忠杀他人。吉凶事无凭。〔旦〕劝君不必闲忧虑。吴忠必定不肯害他人。

【前腔】〔生〕你往窑中探信音。必竟见假眞。〔旦〕叔嫂从来不通问。我如今和你锁了门儿便同行。

敎君今日识亲疎。



未审孙荣肯去无。

踏破铁鞋无觅处。



得来全不费功夫。 

第三十出
吴忠仗义

【铁骑儿】〔末上〕离门儿。离门儿心惊胆碎。步疾去如飞。到城南破窑。了事便回归。

有恩不报。犬马何异。小官人在家时。我受他多少恩德。吴忠早上蒙大员外分付。与我一锭钞。教我去杀了小官人。吴忠黄昏出来。如今正是一更时分。怎见得。但闻得谯楼初鼓。行人渐少。呜呜咽咽蝉叫。吚吚喞喞蛩鸣。风摆松梢。蓦闻得卒卒律律淅淅泠泠的响。水流涧下。时听得喞喞啾啾刮刮剌剌之声。嗷嗷犬吠前林。簇簇雁行南浦。轻轻薄雾。罩着疎疎密密半天星。耿耿银河。现出皎皎团团一轮月。深谷猿啼切切。乔林鹤唳凄凄。这裏去窑中不多路。且慢。着寻思起来。奴婢杀主。论官法遇赦不赦。论家法背义忘恩。宁可违了主人之命。将早间得那锭钞与小官人做盘缠。往他州外府躱避。待黄榜动选场开。交小官人投京师。望天周全。得一官半职回来。那时骨肉圆团。多少是好。如今去见小官人。显我平生忠孝之心。 

累受恩深仆怎忘。



瞒天背地有穹苍。

正是万事分已定。



堪叹浮生空自忙。 

第三十一出
夫妇叩窑

【菊花新】〔小生上〕自恨生来时不利。遭此孤穷。十分惭愧。未知何日上云梯。那时节纔显得英雄豪气。

懊恨家兄忒薄情。将吾赶出受艰辛。未知何日身荣贵。撇去窑中方称心。今晚夜深人静。不免将窑门开看则个。 

【粉蝶儿】只见玉兎东生。寂寂夜深人静。冷淸淸掩上窑门。纸衾单。芦席冷。孤眠独醒对寒灯。知他是甚般情兴。

不免将窑门闭上。看书消遣。 

【石榴花】关上破窑。举目又无亲。回头只有影随身。仰观疎疎剌剌半天星。魆律律地冷风刮起灰尘。书。我待不看你。无可散闷。待看你。这风色又紧。怎么好。将他误人书越越的问几声。你直恁地悞得索性。守着你卖不得。吃不得。那些一字直千金。

〔生旦上〕心忙来路远。事急出家门。只因差一念。现出万般形。〔旦〕官人。这裏想是叔叔窑裏。你去叫一声看。〔生〕娘子。还是你叫。〔旦〕开门。开门。 

【红芍药】〔小生〕蓦听得甚人敲门。莫不是廵捕军兵。〔旦〕开门。〔小生〕仔细听来却是妇人声。且住。记得金精曾戏窦仪。你是何方兴妖鬼精。〔旦〕我是良人。〔小生〕旣是良人。因何夜扣门。莫非是见情思景。待我把这门再紧拴上。劝伊家及早回心。莫敎恼乱春心。

〔旦〕我不是别人。是你嫂嫂。〔小生〕嫂嫂。你在家行不动尘。笑不露齿。半夜三更。擅离夫主私扣小叔之门。是何道理。每常十分贤慧。今日如何这般顚倒。〔旦〕叔叔。你开了门。我自有话和你说 

【大影戏】〔小生〕嫂嫂行不由径。〔旦〕开门。〔小生〕我应是不开门。自来嫂叔不通问。休敎说上梁不正。〔旦〕你哥哥也在这裏。〔小生慌介〕呀。忽听得一声唬了我魂。战战兢兢。进退无门。心儿裏好闷。我便猛开了门。任兄长打一顿。

〔生〕兄弟开门。〔小生〕我待不开。又道我不敬其兄。待开门。这一顿打骂不小。且住。就打有贤达嫂嫂在旁解劝。也说不得了。只得拚兄长打一顿罢。〔开门见生慌介生见小生跪介小生亦跪扶生介〕 

【念佛子】〔小生〕往日哥打骂人生怒嗔。今日缘何战兢跪咱每。请兄起来休还礼。男儿膝下有黄金。〔生〕兄弟。你如今是我的哥哥了。〔小生〕反把兄为弟。弟为兄。休失了尊卑名分。莫坏了家法。败乱人伦。

〔背介〕平日哥哥见了我。不是打。便是骂。今日为何这般相待。必有缘故。不免问嫂嫂。〔转介〕请问嫂嫂。哥哥今夜为何这等慌张。却为甚事来。〔旦〕官人。叔叔是自家人。就说与他知道。〔生〕好教兄弟得知。我后门首杀死一个人。今夜特央兄弟去抬一抬尸首。〔小生〕元来哥哥杀了人。要我去抬尸。我且试他一试。只说不肯去。看他如何。哥哥。 

【缕缕金】你平白地将咱赶出门。杀人来唤我去埋形。你今有些不干净。须要对证。〔生旦作慌介小生〕唬得他夫妇战兢兢。一个个胆丧心惊。

〔旦〕休恁的说。叔叔是读书之人。君子不念旧恶。〔小生〕我方纔是假意试你。休得惊慌。请问哥哥杀了几人。〔生〕兄弟。只是一个。〔小生〕哥哥嫂嫂放心。便杀了十个。兄弟替哥哥承当。不必忧心。〔旦〕官人。今日可见亲疎。〔生〕是我不是。不要说起了。〔旦〕官人。你有钱有酒多兄弟。上阵无过父子兵。 

【越恁好】〔小生〕与君同气。与君同气。一个父娘生。难忘了这些恩和义。手足亲。从今休得再讲论。倘或事生发。哥哥。你莫胡招认。兄弟替着哥哥认。

【尾声】打虎须还亲兄弟。上阵无过父子兵。自今莫把亲为陌路人。

〔末上〕受人之托。必当终人之事。大员外教我来杀了小官人。这裏已是窑边。门儿半开半掩在此。〔作听介〕且住。怎么员外院君都在裏面。想必是院君劝员外回心转意了。今日和顺。我不免假意赶进去。只说杀人。看他每如何。〔赶进介〕杀人。〔生扯末私语介〕吴忠。你藏过了刀。我与二官人和顺了。〔末〕可喜可喜。〔进见介小生〕你是吴忠。来做什么。〔生〕我今早着他送些盘缠与你。不道他这时候纔到。〔末〕正是。早上蒙员外教小人送一锭钞与小官人做盘缠。小人因去讨帐。故此来迟了。望恕小人之罪。〔生〕吴忠。我如今迎取二官人在家同住。这锭钞你将去备些酒席。我与二官人回来飮宴。〔末〕小人理会得。 

【四边静】〔生〕思之两个忘恩的。敎人恨切齿。错认定盘星。都缘我不是。〔合〕把从前是非。再休提起。从此永团圆。骨肉再和美。

【前腔】〔旦〕当初你共他结义。效关张胜刘备。死事替承当。抬尸怎不去。〔合前〕 

【前腔】〔小生〕不拣甚事都休理。交付与小兄弟。都莫管尸骸。孙荣背将去。〔合前〕 

【前腔】〔末〕思亲念旧回心意。吴忠甚欢喜。人道院君贤。今日果如是。〔合前〕 

当初错认定盘星。



今日方知亲是亲。

自古路遥知马力。



果然日久见人心。 

第三十二出
迎春私叹

【天下乐】〔贴上〕独守房儿。懒拈针指。潜移步。探因依。官人与院君说详细。我一言都尽知。

昨日院君设计。果然叫两个结义的不来。如今已去叫小官人移尸。他决然肯来。眞个是亲无怨也。今番必定弟兄相和。皆是院君如此。 

【孝顺歌】取结义的背死骸。多应两人不肯来。今取小官人。他却肯前来。寃只可解。兄弟和睦。亲亲相爱。分与家财。小官人苦尽甘来。

【前腔】论杀狗劝夫。古今罕见来。兄弟又成乖。今番有恩爱。傍人道来。我院君贤达。人间没赛。正是家有贤妻。夫不遭横祸飞灾。

几年兄弟两差池。



今朝妻劝相和美。

但愿从兹勿改移。



管取团圆直到底。 

第三十三出
亲弟移尸

【步步娇】〔小生上〕哥哥嫂嫂回家去。心下休疑虑。多应中计矣。喜得门头巡军皆睡。将尸埋在土沙中。回去说详细。

这裏已是哥哥的后门。呀。果然有死人在此。汉子。你前日无怨。往日无仇。怎么死在这裏。如今把这死尸埋在城南土泥之中便了。〔作抱尸走介〕且喜得巡捕官军皆睡。并无一人经过。不免就此埋了则个。〔作埋介〕事已了当。不免回去说与哥哥嫂嫂。教他放心便了。正是欲成生富贵。眼前须下死工夫。〔下生上〕 

【梅子黄时雨】追想当时。三人共结义。今日裏显出乔的。〔旦上〕论的亲凶吉事相济。自古及今已改非从是。

〔生〕院君。兄弟去埋尸。不见回来。未知如何。〔旦〕员外千劝万劝。都不肯听。今日方知亲者只是亲。〔生〕院君休要提起。如今悔之晚矣。我和你到门首去望他回来。 

【忒忒令】〔生旦〕许多时缘何未归。眼巴巴倚着门闾。望他不见心中疑虑。他想是被巡兵捉拿住。凶和吉全然未知。

【前腔】〔小生上〕背尸骸出城去离。幸喜得巡军皆睡。且喜街上没个人迹。埋他在土沙中深草径。荒郊外回来贺喜。

〔生〕兄弟回来了。〔小生〕是回来了。〔生〕尸首怎么样了。可曾埋么。〔小生〕被孙荣背到城南土沙之中埋了。〔生〕多谢好兄弟。〔旦〕生受叔叔。你且脱下身上破损衣裳。取一件好衣服与叔叔穿。〔生〕嗳。妇人家你晓得什么。又来多说。〔小生惊介旦〕官人。叔叔天大的事替你干了。一领衣服。直得甚么。就着恼。〔生〕不是。院君这袄子直甚来。从今后家私都是贤弟的了。〔小生〕哥哥。你好唬杀小弟也。事已妥了。兄弟要回去。〔生〕你还要到那裏去。〔小生〕小弟元到窑中去。〔生〕兄弟。你说那裏话。我与你是手足之亲。只为向来我听信谗言。有屈贤弟。今日不必归怨。自今以后。把家私尽付与你收管。我一些也不管了。〔小生〕哥哥。做兄弟的凡事不晓得。还仗哥哥。〔生〕兄弟。旧恨休题。倘若那两个无义之徒来。不要睬他。〔小生〕是哥哥好朋友。〔生〕又来了。 

【红绣鞋】明日办个筵席。筵席。把家私付与兄弟。兄弟。〔小生〕谢哥哥转心意。结义的再休题。〔合〕亲兄弟又和美。

【前腔】〔旦〕须则三人结义。结义。今日显出乔的。乔的。信谗言使虚脾。宜自省改前非。〔合前〕 

兄弟回归喜气浓。



从今结义总成空。

今宵剩把银缸照。



犹恐相逢是梦中。 

第三十四出
拒绝乔人

【水底鱼儿】〔净丑上净〕昨晚孙兄。到家中来扣门。〔丑〕有尸敎咱埋殡。我每不肯从。〔净〕今日去叫他须我每吃几锺。〔丑〕若还不肯。敎他立见凶。〔净〕 

兄弟。孙大郞昨夜杀了人。教我与他埋尸。〔丑〕你去也不曾去。〔净〕我推心痛不肯去。〔丑〕便是。夜来也来叫我。我诈说腰疼。也不曾去。〔净〕兄弟。正是人同心也同。〔丑〕阿哥。只是我和你今日怎好见他。〔净〕一日不识羞。三日吃饱饭。少不得要见他。〔作听介〕咦。孙二在裏头说话。想是他埋葬的了。〔丑〕那一个先进去。〔净〕是你先进去。〔丑〕阿哥。孙大哥第一欢喜的是你。还是你先进去。〔净〕我若进去。大哥留住我吃酒时。不许你来撞席。〔丑〕且看。不要把稳了。〔净进介〕大哥。贺喜贺喜。闻知贤昆玉和顺了。特宰一只羊与哥哥吃杯和顺酒。〔生〕羊酒虽好。只是心疼病发。吃不得。免劳免劳。〔净出介丑〕二哥。如何说。〔净〕这等一个大酱瓜。放在六月裏吃。你进去。〔丑〕一定你不会说话。待我进去。〔净〕你也未必把稳。〔丑进见生作笑介〕哥哥夜来有事。小兄弟因闪了气。不曾效劳。足足的牵挂了一夜。今早略好些。又闻得二哥回家。特备一杯水酒接风。〔小生〕我腰痛。也不敢劳。〔丑出介〕二哥。你便酱瓜。我是糟茄子。〔净〕兄弟。如今一同进去。只问他结义不结义。〔丑〕结义便怎么。不结义又怎么。〔净〕若是结义时。照旧相待。万事全休。若还不睬。我你就去当官首他哥哥杀人。兄弟埋尸。〔丑〕有理有理。〔进介小生〕你两个又来怎么。〔生〕兄弟。不要睬他。 

【啄木儿】〔净丑〕孙员外听拜启。我当初共伊结义。〔生〕亏你还说结义。惶恐惶恐。〔净〕夜来非诈心疼。兄弟应知得罪。是眞难灭假除易。〔小生〕休多说。假饶染就干红色。也被傍人道是非。

【前腔】〔生〕雪儿下共醉迷。拐玉环先自归。〔净丑〕见你醉了。我两个替你收好了。〔生〕是了。你到明日就该还我。〔净丑〕不想跌碎了。故此不曾还你。〔小生〕哥哥。他两个又到窑中来。刁唆兄弟吿哥哥。直恁背恩忘义。〔净丑〕孙二。你一时纔得温和气。不记破窑中冷落无人理。拨尽寒炉一夜灰。

【三段子】〔生小生〕请出去离。这狂言实难信伊。〔净丑〕你休强嘴。便敎你灾祸忽起。〔生小生〕忘恩负义无知贼。当初效学关张的。到做了孙庞斗使计。

〔净丑〕我且问你。结义不结义。〔生〕还说结义。羞杀人。〔净丑〕你眞个不结义。〔生〕眞个不结义。 

【前腔】〔净丑〕你杀了人。使孙荣埋尸葬躯。〔生小生〕敢生妄语。葬尸骸指实在那裏。〔净丑〕不要强辩。我经官首吿拿伊去。徒流绞斩难逃避。事到头来悔已迟。

扯他两个到开封府裏去。〔净扯生丑扯小生介〕 

【缠枝花】〔生〕笑你两个忘恩义。为甚把咱擒住。〔小生〕常言狗有湿草义。马有垂缰志。〔净〕恼得人恶怒起。趱步卽拖去。〔合〕算来谁是谁不是。到官司明白处。

【前腔】〔丑〕杀人罪犯难轻恕。实事难抵对。害人一命还人一命。有钱难买罪。〔小生〕逞胡言生奸计。天理不容你。〔净丑合前〕 

【贺新郞】〔生〕怎赛得关张义气。眼睁睁割袍断义。〔净丑〕犯官司难觑面皮。又何必说是讲非。擒住伊。扯住伊。到官司吉凶便知。

〔扯介生〕无故将人扯住衣。〔净丑〕开封府裏吿论伊。〔小生〕根深不怕风摇动。〔生〕树正何愁月影西。〔扯下〕 

【生姜芽】〔旦上〕闻知我小叔与儿夫。被龙卿子传拖拽去公堂裏。妄吿他杀人罪。奴家夜来不曾说详细。不知是狗穿人衣袂。弄巧成拙是愚痴。怎知好意番成恶意。

如今儿夫和小叔被龙卿子传拖扯去开封府诬吿人命。奴家只得前去首明则个。 

杀黄狗惹得烦恼。



到公厅依实首了。

乌鸦共喜鹊同枝。



吉凶事全然未保。 

第三十五出
断明杀狗

〔末扮吏上〕国正天心顺官淸民自安。妻贤夫祸少。子孝父心宽。自家不是别人。乃是开封府尹相公手下一个祗候是也。今日相公升堂。只得在此伺候。〔外扮府尹上〕 

【西地锦】幸得一人有庆。万民咸赖康宁。蛮夷拱手来皈顺。幸国泰民淸。

终朝搅搅因王事。两鬓星星为国谋。双手补完天地阙。一心分破帝王忧。下官姓王。字修然。职受开封府尹。自从到任之后。和气蔼阳春。省刑罚。薄税敛。致使风调雨顺。国泰民安。干事淸廉。公平正直。叫左右。抬放吿牌出去。〔末〕领钧旨。〔净丑扯生小生同上〕 

【绛都春】〔生小生〕闻知府尹淸廉。望高台明镜。

〔净丑〕吿状吿状。〔末〕吿状的进来。〔众进跪介外〕那个是原吿。〔净丑〕小的两个是原吿。〔外〕吿什么事。〔净丑〕吿人命事。〔外〕左右取状词上来。〔净丑〕没有状子。是口诉。〔外〕说上来。〔净丑〕哥哥叫做孙华杀了人。兄弟孙荣移尸藏匿。〔外〕你两人是他邻舍么。〔净丑〕不是。〔外〕旣不是邻舍。为何晓得他杀人移尸。〔净丑〕爷爷。有个缘故。 

【好姐姐】吿禀龙图大尹。状吿那孙华孙荣。昨夜三更悄然来叩门。道杀人命要敎我两人偷埋殡。望乞恩官详事因。

〔外〕左右扯他下去带孙华上来。〔末带生介外〕孙华。你怎么杀死人命。好生直说。〔生〕爷爷。小人并不曾杀人。〔外〕胡说。你不曾杀人。他为何吿你。从实说来。免得三推六问。害了皮肉。〔生〕爷爷听禀。 

【前腔】念孙华是京都小民。那柳龙卿胡子传呵。他两个全无忠信。昔日共他结义作弟兄。相勾引。近日他窘迫不随顺。妄揑虚词恼大尹。

【前腔】〔外〕你每休得避隐。虚事后不入公门。实事怎生到此不尽情。还不认。硬棒软索披头棍。拷打掤扒怎地禁。

人命重情。不打如何肯招。叫左右扯下去打。〔生〕爷爷。寃枉。〔小生〕爷爷。不干我哥哥事。是孙荣杀的。〔外〕住了。你怎么杀死了人。 

【前腔】〔小生〕吿得恩官试听。孙荣是杀人凶身。〔净丑介〕爷爷。小的两个不是诬吿的。〔外〕你因何杀人。〔小生〕爷爷。小人呵。小哥哥赶出破窑中吃苦辛。因怀恨。临门故杀平人命。陷害哥哥怨恨心。

〔外〕元来如此。故杀平人在哥哥门首。陷害哥哥。〔生〕兄弟。你怎么招了。爷爷。不是兄弟杀的。是小人杀的。〔小生〕爷爷。委实是小人杀的。〔生小生争介旦叫上〕爷爷。诉状。〔末〕老爷。衙门首一个妇人来诉状的。〔外〕放他进来。〔末〕诉状妇人进。〔旦进跪介外〕妇人。你诉什么事。〔旦〕爷爷。奴家杨月眞。来诉丈夫孙华人命事的。〔外〕诉上来。 

【前腔】〔旦〕相公淸廉平正。果然是怀揣明镜。结义兄弟我夫不三省。亲昆仲。赶出受苦说不尽。故此奴家巧计生。

〔外〕我只要问杀人的凶身。〔旦〕奴家是杀人的凶身。〔外〕你是妇人家。如何杀得人。〔旦〕爷爷。杀人又不是丈夫。也不是小叔。却是奴家〔外〕你如何杀人。依实招来。 

【普天乐】〔旦〕吿恩官抬明镜。杀的是戌生命。〔外〕戌生命却是狗了。〔旦〕当初道逐盗防奸。咬了破衣之人。〔外〕也是狗了。〔旦〕曾吠月被磨勒恨。盗去红绡难寻问。〔外〕也是狗〔旦〕晋朝中屈害忠臣。不合扑着赵盾。〔外〕又是狗。〔旦〕因此上怪他无义。没湿草之恩。

〔外〕这妇人说话不明。梦中摇铎。根问杀人事。刬地把狗事回对。欺诳官府。〔末〕你旣杀人。好生招上去。〔旦〕奴家招状上闻。相公恺悌仁慈。公平正直。淸若碧潭之水。明如秋夜之蟾。怀揣明镜。朗照四方。念妾姓杨。名月眞。嫁事孙华为妻。因丈夫与柳龙卿胡子传二人结义。听信谗言。将同胞骨肉兄弟。无故赶出城南破窑中居住。每日上街求乞。奴家累劝不从。反要杀害兄弟性命。因此奴家将钱一贯。问隔壁王婆家买黄狗一只。就托王婆杀了。头带巾帽。身穿衣服。扮狗为人。丢在后门。等儿夫酒醉回归绊倒。错认是人。却教丈夫去叫那两个结义兄弟移尸。两个不肯。奴家又同丈夫再去城南窑中。叫叔叔移尸。叔叔存仁存义。卽来移尸去城南埋讫。方纔劝得丈夫回心转意。兄弟和睦。因此上是奴杀狗劝夫。并无杀人。所招状是实。〔外〕如今那王婆可在么。〔旦〕还在。〔外〕虽然如此。也难凭你说。左右。且把妇人带下去。带孙荣上来。〔末带小生介外〕孙荣。你拏尸首埋在那裏。〔小生〕小人埋在城南土沙之中。〔外〕旣埋在土沙中。左右。押那一干人犯都到城南土沙之中掘出尸首来看。便知端的。〔末〕领钧旨。我每一齐去。〔生小生净丑〕靑龙共白虎同行。吉凶事全然未保。〔生小生净丑末并下外旦吊场〕 

【秋夜月】〔外〕吾表文奏上朝廷去。我王必降天恩露。加官进禄封贤妇。因祸致福。因祸致福。

【前腔】〔旦〕听拜禀杀狗非心欲。劝谏儿夫相和睦。相公若肯垂淸目。奴家分福。奴家分福。

【前腔】〔生小生净丑末上〕领旨挥同往城南去。掘出尸骸非人类。却是狗子穿衣袂。果然是杀狗劝夫。杀狗劝夫。

〔末〕禀爷知道。小人领爷钧旨。押着一干人犯。到城南土沙之中掘出尸首。委实是狗。不是人。〔外〕抬上来看。〔末抬狗外看介外〕抬过了。带柳龙卿胡子传过来。〔末带净丑介外〕柳龙卿。胡子传。如今掘出尸骸分明是狗。你二人有何诉说。〔净丑〕老爷。委实是人埋在土中。长久出了毛。〔外〕胡说。人怎么出毛。〔净丑〕老爷。他两个夜来委的杀人。如今把狗尸换了。〔外〕柳龙卿胡子传状吿不实。各打四十。〔末打净丑介外〕左右取三百斤重枷枷了。押赴司狱司监候申文书到来。问他罪名。〔末〕领钧旨。〔旦〕柳龙卿。胡子传。你两个和我丈夫结义。那一些亏了你。你直恁的反面忘恩。 

【北后庭花】〔外〕旣没高见识。怎图人小富贵。原吿的福成祸。被吿的忧变喜。你两个昩心贼。忘恩失了义。杀狗的没气志。背尸骸有礼义。被吿的没理会。吿状的失了意志。男儿兀的不是赛关张刘备。验得他两个口是心非。〔旦〕妾送得男儿小叔当堂跪。险些个遭刑际。争些人受禁持。兀的不是家有贤妻。

〔外〕左右。此事古今罕有。自来并无。我如今一边写表奏上君王。表其节义。柳龙卿胡子传诬吿人命。别听指挥。〔末〕领钧旨。正是眼望捷旌旗。耳听好消息。〔下〕 

【念佛子】〔外〕孙院君忒贤会。为丈夫和你结义。信谗言赶逐兄弟狼狈。〔旦〕奴计杀狗穿衣袂。遣丈夫令你移尸。你忘恩负义。不肯前去。

【前腔】〔净丑〕孙华杀人是实。孙荣移尸去。假妆成狗是乔的。〔生〕你不说赏雪醉迷。跌倒在雪儿裏。拐玉环你回家去。

【前腔】你曾知口是心非。忘恩与失义。到如今尙故如此。早招取重情断罪。〔外〕宛转周全你。更迟疑定不姑恕。

【前腔】〔净丑〕吿论你。要你钱财图个富贵。何曾知被枷招罪。〔小生〕好愚痴。论富贵天眼难容恕。情节已显然。千虚不抵一实。

【尾声】〔外生旦小生〕笑你每怎招取。到这裏如何推抵。谩诲人已后毋得忘义。

负恩忘义不见机。



贪荣图贵好心痴。

善恶到头终有报。



只争来早与来迟。 

第三十六出
孝友褒封

【金鸡叫】〔贴上〕不听好言语。鎭日间无情无緖。羡我院君多伶俐。设下机谋。手足又和美。

我员外当初听信乔人。赶出兄弟。我院君杀狗劝夫。回心转意。弟兄和睦。不想柳龙卿胡子传今早又到我家。道员外不睬。又到官府出首员外杀人小官人埋尸。为此院君亲往府尹处诉明。尙未回来。不知怎生决断了。 

【驻马听】〔生旦小生净丑上生〕当日大雪纷纷。故意将人撇在窘。盗去玉环宝钞。潜地归家。两下平分。感吾兄弟背回门。反生恶意将他恨。兄弟是嫡亲。从今莫把闲言论。

〔贴〕员外院君回来了。〔生小生〕将柳龙卿胡子传枷在门首。府尹相公已有表章奏上天子。必有旨意下来。那时听旨决断了。〔末扮使臣赉诏上〕九重恩命下丝纶。夫妇荣华世罕闻。旌表门闾多喜庆。圣明天子重贤臣。圣旨已到。跪听宣读。诏曰。王化以亲睦为本。维风以孝友为先。据府尹王修然所奏。孙华以疎间亲。因杨月眞杀狗劝夫。遂能悔过。兄弟敦睦。有裨风教。宜加旌表。孙华遥授中牟县尹。以彰其妻劝夫之美。杨氏月眞金冠霞帔。封贤德夫人。孙荣被逐不怨。见义必为。克尽事兄之道。特授陈留县尹。有司劝驾。走马上任。柳龙卿胡子传见利忘义。反复小人。着枷号市曹三个月。满日各杖一百。发边远充军。谢恩。〔生小生旦〕万岁万万岁。〔净丑〕从前作过事。没兴一齐来。〔末众同下〕 

【羽调排歌】〔生〕愚蠢孙华。情偏意迷。全亏家有贤妻。〔旦〕今朝兄弟共怡怡。堪笑乔人枉用机。〔合〕兄膺爵。弟受职。一门孝义九重知。夫荣显。妻又贵。方知为善得便宜。

【道和排歌】〔小生〕想他每结义时。要学关张的。言语总成虚。寻思太无知。那些恩德。那些仁义。〔贴〕嫡亲兄弟受凌逼。娘行杀狗劝夫回。骨肉团圆不暂离。〔合前〕 

【尾声】〔合〕世间难得惟兄弟。贤阃调和更罕稀。旌表门闾敎人作话儿。

奸邪簸弄祸相随。



孙氏全家福禄齐。

奉劝世人行孝顺。



天公报应不差移。 

杀狗记终 
