六十种曲 香囊记 明 邵璨

香囊记　　（明）邵璨 着 

　　绣刻演剧十本 
　　第一套 
　　琵琶　荆钗　香囊　浣纱　寻亲　千金　精忠　鸣凤　八义　三元 

　　绣刻香囊记定本 

　　●香囊记目录 

　　第一出　家门 
　　第二出　庆寿 
　　第三出　讲学 
　　第四出　逼试 
　　第五出　起程 
　　第六出　途叙 
　　第七出　题诗 
　　第八出　投宿 
　　第九出　忆子 
　　第十出　琼林 
　　第十一出　看策 
　　第十二出　分岐 
　　第十三出　供姑 
　　第十四出　点将 
　　第十五出　起兵 
　　第十六出　荣归 
　　第十七出　拾囊 
　　第十八出　授诏 
　　第十九出　闻讣 
　　第二十出　败兀 
　　第二十一出　寻兄 
　　第二十二出　羁虏 
　　第二十三出　问卜 
　　第二十四出　设祭 
　　第二十五出　辞婚 
　　第二十六出　义释 
　　第二十七出　赶散 
　　第二十八出　寄书 
　　第二十九出　邮亭 
　　第三十出　避难 
　　第三十一出　潜回 
　　第三十二出　媾媒 
　　第三十三出　说亲 
　　第三十四出　赏雪 
　　第三十五出　南归 
　　第三十六出　强婚 
　　第三十七出　得书 
　　第三十八出　治吏 
　　第三十九出　祈祷 
　　第四十出　相会 
　　第四十一出　酬恩 
　　第四十二出　褒封 

　　第一出　家门 
　　【鹧鸪天】〔末上〕一曲淸歌酒一巡。梨园风月四时新。人生得意须行乐。只恐花飞减却春。　　今卽古。假为眞。从敎感起座间人。传奇莫作寻常看。识义由来可立身。 
　　【沁园春】为臣死忠。为子死孝。死又何妨。自光岳气分。士无全节。观省名行。有缺纲常。那势利谋谟。屠沽事业。薄俗偷风更可伤。怎如那岁寒松柏。耐历冰霜。　　闲披汗简芸牕。谩把前修发否臧。有伯奇孝行。左儒死友。爱兄王览。骂贼睢阳。孟母贤慈。共姜节义。万古名垂有耿光。因续取五伦新传。标记紫香囊。 
　　【风流子】兰陵张氏。甫兄和弟。夙学自天成。方尽子情。强承亲命。礼闱一举。同占魁名。为忠谏忤违当道意。边塞独监兵。宋室南迁。故园烽火。令妻慈母。两处飘零。　　九成遭远谪。持臣节十年身陷胡庭。一任契丹威制。不就姻盟。幸遇侍御。舍生代友。得离虎窟。昼锦归荣。孝友忠贞节义。声动朝廷。 
　　贤德母慈能敎子。　　　　贞烈妇孝不遗亲。 
　　王侍御舍生死友。　　　　张状元仗节忘身。 

　　第二出　庆寿 
　　【齐天乐】〔生上〕读书无意登廊庙。所志岂求安饱。菽水承欢。虀盐乐道。孝悌乃立身之要。〔外上〕靑云梦杳。且就学趋庭。继晷焚膏。〔合〕兄弟怡怡。向慈闱躬把甘旨调。 
　　〔生〕洙泗千年道不传。渊微至理在遗编。一生未悟诚明了。百行须知孝悌先。〔外〕追往圣。企前贤。鸢飞鱼跃性中天。三迁曰佩慈亲教。夙夜遑遑更勉旃。〔生〕兄弟。入则孝。出则悌。行有余力。则以学文。今日是母亲寿诞。暂辍讲习之功。就此花前捧觞称庆。以叙□伦之乐。多少是好。〔外〕哥哥。为此春酒。以介眉寿。况又兄弟旣翕。和乐且耽。就当携取酒肴果馔。一同嫂嫂扶持母亲出来。〔下〕 

　　【花心动】〔旦上〕闺梦惊回。听流莺报道琐窗春晓。〔贴上〕潘鬓垂丝。莱彩翻霞。闲身且自逍遥。〔外持酒上〕夜来南极祥光照。〔合〕亲寿日喜遇花朝。对碧桃同把寿樽倾倒。 
　　〔贴〕老身崔氏之女。张门之母。良人弃世之时。二子尙幼。骨肉凄凉。家业凋废。教诲提携。黾勉夙夜。如今皆已成立。大的孩儿张九成。新娶媳妇邵氏贞娘。且喜他德性幽闲。功容尽善。颇称淸白之风。第二的孩儿张九思。未遂室家之愿。且待他温习经书。又作区处。正是不求金玉贵。但愿子孙贤。孩儿。你请我出来则甚。〔生外跪介〕吿覆母亲。且喜萱花无恙。棠棣联芳。虽无王母蟠桃之宴。聊效莱子戏彩之欢。况身闲无事。当此春和景明之时。聊具蔬酒。为母亲介寿。〔贴〕正是万两黄金未为宝。一家安乐値钱多。 

　　【锦堂月】〔生〕红入僊桃。靑归御柳。莺啼上林春早。帘卷东风罗襟晓寒犹峭。喜僊姑书附靑鸾。念慈母恩同乌鸟。〔合〕风光好。但愿人景长春。醉游蓬岛 
　　【前腔】〔外〕难报。母氏劬劳。亲恩罔极。只愿寿比松乔。定省晨昏。连枝尙有兄嫂。喜春风棠棣联芳。娱晚景松筠同操。〔合前〕 

　　【前腔】〔旦〕祈祷。亲寿弥高。童颜自若。春色故偏萱草。兰茝生馨。靑莲已见龟巢。喜一门和气如春。总万两黄金非宝。〔合前〕 

　　【前腔】〔贴〕垂老。素发飘萧。朱颜委谢。不复镜中年少。敎子成名。只指望异日封褒。孩儿。那时节喜十年雪案萤囊。换五色金花鸾诰。〔合前〕 

　　【醉翁子】〔生〕难效。那闵损与曾参子道。且竭力承颜。尽心行孝。〔旦〕论讨。看古往今来。耿耿名从靑史标。〔合〕祈寿考。愿鹤算绵绵。福海滔滔。 
　　【前腔】〔外〕听吿。论为子事亲当显耀。但亲在高堂。怎敢远游相抛。〔贴〕从敎。奋万里鹏程。莫学区区儿女曹。〔合前〕 

　　【侥侥令】〔生〕檐花明绣袄。〔旦〕庭草乱靑袍。〔合〕但见两两僊童歌金缕。玉女奏云璈。舞楚腰。 
　　【前腔】〔外〕银缸燃凤脑。玉碗送羊羔。〔合〕一任铜壶催更箭。明月送淸宵。转斗杓。 
　　【十二时】得欢笑处须欢笑。想来日阴晴难料。万事莫萦怀抱。 
　　〔贴〕春风戏彩醉花前。　　　　〔生〕五福从来寿是先。 
　　〔旦〕直见蟠桃开两度。　　　　〔外〕却敎龟鹤羡长年。 

　　第三出　讲学 
　　【窣地锦裆】〔末上〕三年笃学不窥园。刺股悬梁志亦坚。文章亦可选靑钱。问友寻师更勉旃。 
　　自家高秀才便是。今年正当大比之年。学中几个朋友相期讲学。不免寻访则个。 

　　【水底鱼儿】〔丑上〕坐破寒毡。灯牕苦十年。试官批卷。定为第一篇。 
　　〔末〕时叙关睢为首章。这的是第一篇。 

　　【前腔】〔净上〕骐骥争先。云程快着鞭。是人钦羡。道咱作状元。 
　　〔末〕英才满天下。偏你作状元。〔净〕小子志量如此。老兄何故当面抢白。〔末〕将军手裏戟如霜。这便是当面抢白。〔丑〕我便要一个足下白。〔末〕人迹板桥霜。这便是足下白。〔净〕我要一个身上白。〔末〕满头风雪却回来。这便是身上白。〔丑〕我又要一个白裏白。〔末〕梨花院落溶溶月。这便是白裏白。〔净〕我要个白白白。〔末〕诨不过三。今当大比之年。试期将近。且去寻访几个朋友。讲习学问。多少是好。〔净〕君子讲学。以文会友。以友辅仁。有何不可。 

　　【驻云飞】壮志轩昂。自小游从翰墨场。文字皆官样。容貌非凡相。嗏。卢骆与王杨。岂为吾党。便遇韩柳欧苏。未必多谦让。〔合〕目短曹刘十仞墙。目短曹刘十仞墙。 
　　【前腔】〔丑〕学问荒唐。终日陶陶入醉乡。纵酒情偏荡。舞剑年方壮。嗏。裘马任淸狂。且躭游赏。你看云淡风轻。花外晴丝扬。〔合〕细柳莺声出画墙。细柳莺声出画墙。 
　　【前腔】〔末〕绮陌尘香。多士如云遇试忙。负笈纷来往。问友争寻访。嗏。逸足骋康庄。肯留羁鞅。志气凌霄。才思殊英爽。〔合〕笔阵生风战堵墙。笔阵生风战堵墙。 
　　【前腔】〔生上〕幼习文章。曾佩轲亲敎子方。甘旨躬调养。名利谁承望。嗏。凿壁且偷光。寸阴休旷。悟却诚明。义理从条畅。〔合〕免使他年悔面墙。免使他年悔面墙。 
　　〔众相见介净〕动问尊兄高姓。〔生〕学生姓张。〔净〕立早弓长。〔生〕子张之张。〔净〕甚表。〔生〕九成。〔净〕必有个出处。〔生〕书曰。箫韶九成。凤凰来仪。〔净〕承教承教。此位老兄高姓。〔末〕学生姓高。〔净〕你倒会使乖。我问你高姓。你就说姓高。怎么不说姓低。〔末〕姓怎么换得。〔净〕甚表。〔末〕八座。〔净〕也有出处。〔末〕史记云。尙书六曹幷令仆二人为八座。〔净〕将就将就。此位老兄高姓甚表。〔丑〕小子取名时也不曾看书。只有一句猜谜诗。〔末〕愿闻。〔丑〕道是菊残犹有两三枝。〔末〕莫不是郑五花。〔丑〕正是正是。〔末〕足下高姓。〔净〕口天。〔末〕姓吴。〔净〕要倒下口字来。〔末〕那有呑字姓。〔净〕祖上原姓吴。父亲生小子。口大能呑食。说古人曾有田騈。大口做了显官。以此好谶。故改作姓呑了。〔末〕甚表。〔净〕你是一句诗取名。我小子是三句诗得名。〔末〕愿闻。〔净〕第一句你猜。雪暗逢人不举杯。〔末〕这是寒夜客来茶当酒。〔净〕第二句。自小贪杯到白头。〔末〕这是断送一生惟有酒。〔净〕第三句。故人相见且衔杯。〔末〕这是客来谩酌淸樽酒。〔净〕吃你都猜着了。小子平日贪杯。又作得三句好诗。与古人诗相合。就以此为名。〔末〕三句诗皆有杯字。莫不是呑三杯。〔净〕正是正是。〔诨介末〕且不要浮言浪语。秀才家相见。讲些文字。以求进益也好。〔净〕正是。都要把本经讲一篇。〔丑〕张兄治何经。〔生〕春秋。〔净〕春秋大义何如。〔生〕春秋以褒贬为义。属词比事。微文隐义。圣人作春秋而乱臣贼子惧。〔净〕承教。高兄治何经。〔末〕毛诗。〔丑〕大义何如。〔末〕诗以道性情。善者可以感发人之善心。恶者可以惩创人之逸志。〔净〕承教。郑兄治何经。〔丑〕小子治礼记。〔末〕大义何如。〔丑〕礼以敬为主。经天纬地。本之则太一之初。原始要终。体之则人情之大。〔净〕这经义切体。今日朋友聚会。小子不曾学得礼数。请教道一番。〔丑〕随诸公要讲那一篇。〔末〕内则少仪乡飮射义。随意讲了一篇。〔丑〕不瞒老兄说。孔子问礼于老聃之时。学生年幼。不曾闻得。诸公若要问我经义。待我去问二戴老先生来。〔末〕又道是当仁不让于师。〔丑〕呑先生治何经。〔净〕周易。〔末〕大义何如。〔净〕若要知大义。就在此坐听讲三五日去。〔末〕那得许多工夫。略说些经旨。〔净〕我就说伏羲画八卦。文王重之为六十四卦。周公作爻辞。孔子作十翼之辞。以后李之才传于穆修。穆修传于种放。种放传于陈抟。陈抟传于邵康节先生。小子便是邵康节先生亲授业的高徒。你怎么驳问我经义起来。〔末〕且不要夸口。只要解太极两仪四象之义还我。〔净〕我那晓得两仪四象。只把八八六十四卦断些吉凶便了。列位若要问前程。就取课钱出来。〔末〕此间张兄是道学之士。休得胡柴。〔净〕不敢。 

　　【皁罗袍】〔生〕为学本知趋向。论修身须尽俭让温良。求仁未入仲由堂。安贫且卧颜回巷。〔合〕男儿志气。努力自强。圣贤经传。潜心会讲。奎光直透三千丈。 
　　【前腔】〔末〕自忝朝廷作养。尽劳形雪案。苦志萤囊。十年灯火困寒牕。一朝姓字题金榜。〔合前〕 

　　【前腔】〔净〕我礼度从来豪放。恃三军笔扫。五彩胸藏。须敎白屋出朝郞。争夸月斧归天匠。〔合前〕 

　　【前腔】〔丑〕莫笑我狂言夸奬。似神鱼失势。暂困濠梁。禹门一日会飞扬。春风鼓动桃花浪。〔合前〕 

　　〔生〕焚膏继晷惜三余。　　　　〔净〕管领春风到草庐。 
　　〔末〕富贵必从勤苦得。　　　　〔丑〕男儿须读五车书。 

　　第四出　逼试 
　　【花心动】〔贴上〕淸白家声。嗣箕裘奕世尙遗勋荫。儿肄诗书。妇主苹蘩。何须囊有嬴金。〔旦上〕布荆惭遇梁鸿选。喜贤母慈爱恩深。旦暮间奉侍升堂将袵。 
　　〔临江仙〕〔贴〕晓镜离鸾羞覩影。孤琴久绝朱弦。只应肠断柏舟篇。姆仪崇四德。教子慕三迁。〔旦〕燕尔新婚谐伉俪。娇容尙怯芳年。躬持妇道未能全。职供南涧藻。心恋北堂萱。〔贴〕媳妇。自你来到我家。方纔半月。尙不知我许多心事。〔旦〕婆婆。请说与奴家知道。〔贴〕比初你公公弃世之时。你丈夫与叔叔皆在孩幼。内外俱无期亲之赖。奈家业凋零。朝夕艰窘。勉以诗书。教育二子。如今幸得他卓立成人。但不知前程之事如何。〔旦〕婆婆。不知公公亡过几年了。 

　　【琐窗寒】〔贴〕守孤帏几度泪沾衿。二十年余丧藁砧。把诗书敎子。每苦难禁终宵耿耿。何曾安枕。只愁他罄囊虚廪。〔合〕古今。惟有孟母与曾参。这般贤孝堪钦。 
　　【前腔】〔旦〕听鸡鸣妆镜慵临。寤寐常怀奉母心。恐西山日近。老景加侵。躬操井臼。还劳织袵。向晨昏怎辞兴寝。〔合〕古今。惟有孟母与曾参。这般贤孝堪钦。 
　　【前腔】〔生外上〕论为学须惜分阴。瞬息风檐岁月侵。奉慈亲强学扇枕温衾。儿心祗恐。春秋高甚。那恋着腰黄衣锦。〔合〕古今。惟有孟母与曾参。这般贤孝堪钦。 
　　〔见贴旦介贴〕孩儿。养子不教。父之过。训道不严。师之惰。自你父亲亡后。训育之功。都是我一身担了。且喜汝等年纪长大。学业有成。但家贫不为禄仕。是以朝夕忧念。今当大比之年。你兄弟可去求取功名。多少是好。〔生〕母亲。自古道。事亲孝。故忠可移于君。孩儿于事亲之礼。尙未能尽。岂可先于事君乎。〔外〕母亲。李密陈情。犹怀乌鸟之私。皋鱼出仕。致有风木之恨。语云。父母在。不远游。孩儿情愿在膝下习些孝悌之道。不敢违亲远出。〔贴〕孩儿。子路负米。固能尽养亲之礼。其后虽有崇爵之贵。厚禄之享。思欲奉亲而不可得。为终身之恨。我如今年纪高大。生前不得一享封爵之荣。死后有三牲五鼎之祭。亦必飮恨于九泉之下矣。〔生〕兄弟。母亲严命再三。你年幼。恐不能任薪水之劳。待我在家事母。你去求官便了。〔外〕哥哥。少者当任其劳。况哥哥负经济之才。取靑紫如拾芥。兄弟学未成章。其实难去。〔贴〕你两个虽年齿大小。皆受十年灯窗之苦。都去一取功名。方显我教子之功。〔旦〕官人休要固辞。一则抗亲之命。二则不能养亲之志。你与叔叔同去。婆婆在堂。奴家当自服劳奉养。不必挂念。〔生〕旣然如此。只得顺亲之志。收拾行李。早晚起程便了。 

　　【三学士】只得含情从母命。早办行李登程。事亲未得荣三釜。敎子空劳授一经。〔合〕但愿锦衣归定省。忠和孝两尽情。 
　　【前腔】〔外〕暂脱斑衣事远行。免不得戴月披星。母亲。倚门他日休思子。仗剑明朝又逐兄。〔合前〕 

　　【前腔】〔旦〕亲在高堂当暮景。甘旨我自应承。妾身已受苹蘩托。妇道须倾葵藿诚。〔合前〕 

　　【前腔】〔贴〕半世孤灯身共影。孩儿。为汝等多少劳形。若非一举登科日。怎显得三迁敎子名。〔合前〕 

　　〔贴〕当今黄榜选英才。　　　　〔生〕母命如何敢拒推。 
　　〔外〕正是窗前勤苦学。　　　　〔旦〕须敎马上锦衣回。 

　　第五出　起程 
　　【一翦梅】〔生外同上生〕胸藏星斗气冲霄。甘老靑袍。岂恋蓝袍。〔外〕桃花浪暖禹门高。日近天遥。水远山遥。 
　　〔生〕兄弟。事孰为大。事亲为大。守孰为大。守身为大。昨日母亲苦逼我和你赴举。虽一时勉强承命。以思终夜不寐。其实难行。〔外〕哥哥。善事父母为孝。善事兄长为悌。兄弟于孝悌之道。尙未能行。岂敢求务于外。〔生〕然此必待母亲出来。婉容苦吿则个。 

　　【绕地游】〔贴同旦上贴〕忧心悄悄。历尽冰霜操。论敎子轲亲难效。〔旦〕鸡声报晓。问寝高堂早。执妇道肯求安饱。 
　　〔贴〕孩儿。夜来分付你兄弟收拾行李。一同赴试。如何了。〔生〕母亲。行李虽备了。孩儿三思起来。一则母亲年老。止有媳妇在家。井臼之劳。尙不堪任。安能尽得温凊之礼。二则早晚有些欠缺。女流之辈。济得甚事。是以犹豫。不敢承命。〔贴〕自古道。贫穷患难。亲戚相救。婚姻死丧。邻保相助。同乡共井。平日皆以恩信相结。凡有欠缺。老身自能理会。我儿。你两个放心前去。 

　　【忒忒令】常把文章敎儿曹。只指望立身行道。况我衰暮。百年事难保。及早去取功名。及早去取功名。沐恩宠。显母妻。五花封紫诰。 
　　【前腔】〔旦〕官人。你才学从来压俊髦。岂终可在家怀宝。若非求仕。奈家贫亲老。休恁的苦推辞。休恁的苦推辞。步云程。取靑紫。早把亲显耀。 
　　【沈醉东风】〔生〕论忠节忍学那赵苞。也只愿事亲行孝。晨夕裏念劬劳。晨夕裏念劬劳。私情乌鸟。因此上敢违慈敎。 
　　【前腔】〔外〕为功名把慈闱忍抛。怎做得绝裾温峤。哥哥。我和你出去后呵。甘旨有谁调。甘旨有谁调亲恩难报。空泪洒北堂萱草。 
　　【福靑歌】〔丑扮邻母上〕少年郞读书豪气。赴春闱必登高第。老娘积祖是邻居。特来贺喜。饯行程少助盘费。 
　　〔相见介贴〕王邻母请坐。〔丑〕老安人。老娘闻得二位秀才上京求官。特来探望一番。〔贴〕多多起动王邻母。我十年教子。吃了多少艰辛。也只要光门耀户。今着他去赴举。两个在此再三推调不从。〔生〕邻母。母亲严命。固不敢违。但我兄弟去后。家中并没一个亲人。恐有空乏。如何是好。〔丑〕秀才。自古道远亲不如近邻。老娘忝为邻舍。衣食稍为赢余。日后倘有欠缺。都是老娘应当。〔生〕多谢邻母。〔外〕邻母。哥哥才富力强。固当去取功名。卑人年纪未壮。才学未成。情愿在家奉养。望邻母一言。劝解则个。〔丑〕秀才。老娘不识世事。但闻得俗语云。恭敬不如从命。老安人便是差见。也索逆来顺受。不可推拒。就此拜辞了起程去。老身有些小白银。奉为路费。〔生外〕多谢邻母。 

　　【园林好】吿膝下儿今远离。暂撇下斑斓舞衣。早赴文场科试。〔合〕知甚日拜庭闱。知甚日拜庭闱。 
　　【前腔】〔贴〕喜天赋良才与我儿。肯甘做山林布衣。及早飞黄千里。〔合〕扬姓字耀门楣。扬姓字耀门楣。 
　　〔生〕娘子。母亲在堂。好生与我侍奉。 

　　【神仗儿】〔旦〕高堂母氏。他乡游子。愼勿多忧虑。〔生〕娘子。母亲在堂如何。〔旦〕我自供调甘旨。〔合〕晨夕裏强支持。晨夕裏强支持。 
　　【前腔】〔丑〕裙钗老妪。邻家居住。喜白头相聚。匮乏我当周济。〔生外贴旦合〕凡百事望提携。凡百事望提携。 
　　【川拨棹】〔贴〕深感激恩和义。我儿行当记取。〔生外〕会有日身上云梯。会有日身上云梯。这深德焉能负亏。〔合〕愿恩荣返故庐。愿恩荣返故庐。 
　　【前腔】〔旦〕早赋归期莫待迟。念白发慈亲频倚闾。〔生外〕但只恐旅泊天涯。但只恐旅泊天涯。万里思归不可归。〔合〕这离怀欲诉谁。这离怀欲诉谁。 
　　【意不尽】〔合〕辞亲舍。赴帝畿。奈万水千山迢递。频寄缄书慰母妻。 
　　〔生〕骨肉伤情为别离。　　　　〔外〕好将三策献明时。 
　　〔贴〕十年窗下无人问。　　　　〔合〕一举成名天下知。 

　　第六出　途叙 
　　【鹊桥僊】〔生上〕花飞江路。鸟啼红苑。过眼流光指捻。〔外上〕思亲回首望家乡。又隔断靑山不见。〔净末上〕山程历尽。水程经遍。骥足康庄未展。〔合〕方今天子网英贤抱玉向明庭投献。 
　　〔末〕水流花谢两无情。送尽东风过楚城。〔生〕蝴蝶梦中家万里。杜鹃枝上月三更。〔外〕天涯游子高堂母。一度沾巾一回首。〔净〕相逢逆旅且停骖。借问酒家何处有。动问尊兄高姓。〔生〕姓张。〔净〕甚表。〔生〕九成。〔净〕此间老兄。〔外〕亦是姓张。〔净〕甚表。〔外〕九思。〔净〕想必与此间昆仲了。〔生〕正是。〔净〕僊乡何处。〔生〕毗陵。〔净〕此位老兄高姓。〔末〕姓樊。〔净〕甚表。〔末〕光远。〔净〕僊乡何处。〔末〕梁溪。〔外〕足下高姓。〔净〕第一。〔外〕那有此姓。〔净〕百家姓上第一。〔末〕是姓赵。〔外〕贵表。〔净〕做出来。〔外〕僊乡何处。〔净〕吴兴。诸公在此。大家乡土。要说一个出产之物。以古人诗为证。〔生〕只凭足下道来。〔净〕兰陵出产。〔生〕好酒。〔净〕怎见得好酒。〔生〕李白有诗云。兰陵美酒郁金香。玉碗盛来琥珀光。〔净〕其实好。老兄见赐一两甁。〔生〕路途中那裏带得。〔净〕九思老兄有何出产。〔外〕春茗。〔净〕怎见得。〔外〕卢仝有诗云。天子未尝阳羡茶。百草不敢先开花。〔净〕樊老兄有何土产。〔末〕泉水。〔净〕水是那裏没有。〔末〕是天下第二泉。〔净〕怎见得第二泉。〔末〕姚合有诗云。何时定买梁溪棹。同试山中第二泉。〔净〕将就。〔末〕僊乡出产。〔净〕我那裏有十分好物。〔末〕请道。〔净〕我那裏出得好大萝卜。〔末〕怎见得。〔净〕俗语云。湖州萝卜赛过金坛藕。〔诨介〕一个是好酒。一个是好茶。一个是泉水烹茶。就没有下酒。小子出萝卜做小菜。有何不可。〔末〕这不是古人诗句。〔净〕古诗甚有。小子因习举业文章。没工夫去记。这句言语。也是古人传下来的。〔末〕那些叫做是古非今。〔净〕适来见张兄说了兰陵好酒。忍不住流涎。况又行路辛苦。同诸公那裏市上沽三杯。少解劳顿如何。〔生〕此间荒僻去处。没有酒店。趱行前面扬州城裏歇息则个。〔净〕也说得是。趱行趱行。 

　　【朝元歌】〔生〕花边柳边。燕外晴丝卷。山前水前。马上东风软。自叹行踪有如蓬转。盼望乡山留恋。鴈素鱼笺。离愁满怀谁与传。日短北堂萱。空劳魂梦牵。〔合〕洛阳遥远。几时上九重金殿。几时上九重金殿。 
　　【前腔】〔外〕十载靑灯黄卷。萤窗苦勉旃。雪案费精硏。指望荣亲。姓扬名显。试向文场鏖战。礼乐三千。英雄五百争后先。快着祖生鞭。行赡尺五天。〔合前〕 

　　【前腔】〔末〕携取琴书笔砚。行装只半肩。客计甚萧然。水宿风餐。怎生消遣。天晚长途人倦。芳草芊绵。王孙岂不思故园。看落日下平川。归人争渡喧。〔合前〕 

　　【前腔】〔净〕滚滚红尘拂面。东风花满烟。春事正睻姸。对此韶华。且宜游衍。谁道人离乡贱。宝剑靑毡。行囊尽余沽酒钱。何处卸行躔。向长安都市眠。〔合前〕 

　　〔生〕子规啼断落花风。　　　　〔外〕游子伤情客路中。 
　　〔末〕正是十年成底事。　　　　〔净〕致令羸马走西东。 

　　第七出　题诗 
　　〔丑上〕杨柳靑靑间杏花。淸风翠幔出林斜。停骖谩许游人醉。抱瓮无妨稚子赊。浮腊蚁。泛晴霞。缾罇曲蘖是生涯。中山传得神僊术。不比寻常买酒家。自家开一个小店。在扬州城外津要路口。多有官员人客来到沽酒。不免净扫屋宇。铺设坐位。伺候则个。〔末扮吕洞宾上〕朝游北海暮苍梧。袖裏靑蛇胆气麤。三醉岳阳人不识。浪吟飞过洞庭湖。自家烟霞色相。土木形骸。眞海外之僊流。岂尘中之幻质。朝游吴楚。暮返齐梁。浮踪不定。两舃只似飞凫。变态无常。一身犹如化鹤。口诵黄庭两卷经。修成宝箓。肘传丹篆千年术。养就金砂。曾陪王母宴。见方朔偷桃。尝过蔡经家。被麻姑鞭背。开山种玉。点石成金。壶中甲子潜消。洞裏乾坤不老。数着残棋江月晓。一声长啸海天秋。贫道吕岩的便是。曾授管霄霞长生不死之术。二百年浪迹于三山五岳间。人皆知为道人。今日经过睢阳城外。此间有一个酒肆。不免取醉一回。酒保那有。〔丑〕师父有何分付。〔末〕好酒取三五百文钱的过来。〔丑〕自家开一个小店在此。来来往往并不曾见有人吃得四五十文钱的酒。这个道士就要买三五百钱。看他也不是凡间人相。岂不闻黄鹤楼老妪之事乎。且不要与他论价。只将酒器多多铺设在此。看他吃得多少。正是神僊留玉佩。卿相解金貂。〔下末坐飮酒介净扮渔翁上〕罢钓归来不系船。江村月落正堪眠。纵然一夜风吹去。只在芦花浅水边。〔见末介〕店官买酒。〔末〕渔翁不要用钱买。我尽沽得在此。就吃了几瓯去。〔净诨介〕客官。你是那裏。感承你赐酒。十分快活。我唱一个曲儿与你吃。 

　　【刬锹儿】鱼竿钓罢菰蒲岸。扁舟泊在蓼花滩。濯足楚江晚。时过杏坛。〔合〕相逢此间。传杯弄盏。那管世途风波满眼。 
　　【前腔】〔末〕山盂半杓胡麻饭。僊瓢数粒九华丹。从敎白石烂。沧溟水干。〔合前〕 

　　【前腔】〔净〕烟波万里谁为伴。忘机数点白鸥闲。东西没牵绊。风宿水餐。〔合前〕 

　　【前腔】〔末〕身穿紫帔烟霞暖。腰横宝剑雪霜寒。云踪任萧散。朝游暮还。 
　　〔合前净作醉介末〕这个渔翁他到来问我是那裏。你怎么晓得我。 

　　【沽美酒】我采山花可疗饥。收木叶可纫衣。身似流云迹似飞。呑六气。去三尸。经几度伐毛洗髓。一颗粟密藏人世。三尺剑快斩妖魑。挥羽扇能分江水。握神符曾为霖雨。老渔翁你好痴。要知我住居。笑指着白云天际。 
　　〔题诗介〕鸿雁联登第。豺狼不可当。沙场千万里。会合紫香囊。〔下〕醉余回首是归路。数点远峯苍海东。〔下净醒介〕呀。道士那裏去了。我也唱个山歌回去了罢。 

　　【山歌】杨柳靑靑江水平。菰蒲深处钓舟横。瓦盆沽酒醺醺醉。不脱蓑衣卧月明。〔下〕 


　　第八出　投宿 
　　【似娘儿】〔生上〕客路换风烟。家渐远望眼悬悬。〔外上〕思亲情緖难消遣。〔末净上〕忙投旅邸。同寻酒店。暂且留恋。 
　　〔画堂春〕〔生〕声声杜宇怨残春。不堪游子初闻。〔外〕感时伤别倍思亲。几度消魂。〔末〕飞絮欲随去骑。落花应恋征轮。〔净〕解衣今夜宿江村。沽酒论文。〔末〕路途辛苦。诸公。寻宿歇如何。〔净〕正合下怀。此间有酒店。当共诸公典衣一醉。酒保那有。〔丑上〕酿成春夏秋冬酒。醉倒东西南北人。官人有何分付。〔净〕有好酒么。〔丑〕随官人要甚么样酒。〔净〕胡说。你有多少样酒。〔丑〕洞庭春。石冻春。罗浮春。土窟春。梨花春。竹叶春。珍珠红。葡萄绿。玉膏靑。秋露白。桂髓椒浆。兰英桑落。乌程白堕。醥醑醍醐。般般有。品品高。直须仪狄齐名。那许新丰夺市。〔净〕我只要扫愁箒和那钓诗钩。〔丑〕这个酒不晓得。〔净〕便吃我问倒了。罢罢。你只拣上品香醪取过来。〔丑〕正是三杯和万事。一醉解千愁。〔下净〕诸公在此吃酒。中间要说个文字令。道不出的便罚酒。〔生〕怎的道。〔净〕要一个五字数。顶着两句五言诗。〔末〕什么五字数。〔净〕便如五行金木水火土之类。〔生〕小子道五位公侯伯子男。男儿立大节。不武便为文。〔净〕好好。且是气象。〔外〕小子道五数一十百千万。万里人南去。三春雁北飞。〔净〕好好。〔末〕我道五色靑黄赤白黑。黑上生红本。黄猿领白儿。〔净〕都说得好。不罚酒。〔末〕今次轮到足下了。〔净〕我道五常仁义礼智信。信使可覆。器欲难量。〔末〕后面这两句不是诗。又只是四言。不中。〔净〕小子再道五样酒淸甜滑辣香。〔末〕将就。要顶诗句来。〔净〕迟日江山丽。春风花草香。〔末〕诗虽好。只是不顶着香字。〔净〕有什么难。便作回文念。香草花风春。丽山江日迟。〔末〕不准。请罚三杯。〔生〕〔西江月〕断送一生惟有。破除万事无过。〔外〕花开如绮鸟如歌。不飮傍人笑我。〔净〕诗兴凭他唤起。春愁莱尔消磨。〔末〕杯行到手莫辞多。谁识醉乡奇货。〔净递酒介〕 

　　【排歌】内苑糟丘。中山醴泉。须敎渴吻流涎。相逢拚取杖头钱。一斗休论价十千。〔合〕金兰嫩。玉薤鲜。长安市上酒家眠。淸如圣。浊似贤。玉楼人醉杏花天。 
　　【前腔】〔生〕菽水违情。莺花枉姸。持杯使我凄然。空闻急管与繁弦。懒与时人学少年。 
　　〔合前净〕你道古人好酒的有谁。 

　　【前腔】〔外〕放达刘伶。风流阮宣。休夸草圣张顚。知章骑马似乘船。苏晋长斋绣佛前。 
　　〔合前净〕好酒的如此。樊兄便说多少人品。 

　　【前腔】〔末〕学士黄封。佳人绣筵。争如解佩神僊。古人何必爱逃禅。试看鲸吸百川。 
　　〔合前众看壁诗介末净〕呀。鸿雁联登。张兄昆玉必然高中。况张兄又带香囊。正合诗意。恭喜恭喜。 

　　〔净〕莫厌伤多酒入唇。　　　　〔生〕淸歌妙舞乐靑春。 
　　〔外〕相逢不飮空归去。　　　　〔末〕洞口桃花也笑人。 

　　第九出　忆子 
　　【薄幸】〔贴上〕淑气驱寒。东风扇暖。看小庭芳草。落红零乱。也知春与镜中颜换。〔旦上〕僊郞远。把凤管。吹残楚调。几度见秦楼月满。 
　　〔菩萨蛮〕〔贴〕一番风雨催春老。夜来花落知多少。〔旦〕杜宇自无情。偏教思妇惊。〔贴〕春愁知几许。愁极浑无语。〔旦〕芳草易斜阳。行人悲故乡。〔贴〕媳妇。自从孩儿去。又是两月光景了。怎的书信也没有一封回来。〔旦〕婆婆。想必路途迢递。人事蹉跎。是以便音难寄。〔贴〕去时节花柳芳姸。早春天气。如今又见绿暗红稀。已是淸和时景了。 

　　【黄莺儿】风雨杏花残。卷帘时人倚阑。长途游子悲春晚。愁肠刃剜。愁眉翠攒。奈衡湘信杳无鱼雁。〔合〕望长安。天高日远。人在五云端。 
　　【前腔】〔旦〕人去妾身单。为多愁损旧颜。晓临妆镜心慵懒。香消麝兰。钗分凤鸾。紫箫声断行云散。〔合前〕 

　　【簇御林】〔贴〕山迢递。水渺漫。叹人间行路难。倚门慈母空肠断。怎能勾他平步登霄汉。〔合〕省愁烦。金钱问卜。多应是锦衣还。 
　　【前腔】〔旦〕身劳悴。力苦艰。奉高堂菽水欢。只愁他日近桑楡短。问苍天人去也何时返。〔合前〕 

　　〔贴〕聚散空嗟类转蓬。　　　　〔旦〕春光欲尽思无穷。 
　　〔贴〕鱼书欲寄何由达。　　　　〔旦〕水远山长处处同。 

　　第十出　琼林 
　　〔丑扮令史上〕少小须勤学。文章可立身。满朝朱紫贵。尽是读书人。自家乃是礼部衙门内一个令史。今年张状元及第。赐宴琼林。本官着我铺排筵席。点检食次。众官到也。不免在此伺候则个。 

　　【哭岐婆】〔末扮首领官上〕金鞍骠袅。宫花压帽。封章奏了。新承恩诏。琼林赐宴集时髦。僊仪拥入蓬莱岛。〔合〕嗹哩哩啰啰哩嗹嗹哩哩啰啰哩嗹。 
　　自家乃是礼部一个首领官。张状元兄弟登科。今日赴琼林宴。堂上委着下官提调令史每太仆寺掌鞍马祗候。怎生不见。〔丑叫介净上〕厅上一呼。阶下百诺。覆大人。有何钧旨。〔末〕今日状元游街。鞍马完备了未。〔净〕俱已完备了。且是好马。〔末〕怎见得好马。有多少名色。〔净〕〔西江月〕只见赤电超光越影。奔雷蹑景踰辉。晨凫挟翠绝尘飞。紫燕浮云翻羽。〔末〕更有甚么。〔净〕更有腾雾骅骝叱拨。追风騄駬纤离。的卢一跃过檀溪。争似乌骓千里。〔末〕怎生模样。〔净〕〔临江僊〕点点流珠凝赤汗。腾腾口吐红光。骖骖龙尾棹云长。竹批双耳峻。花趁四蹄香。〔末〕怎生妆扮。〔净〕金凳纤纤垂绣络。雕鞍闪闪银妆。文丝袅袅紫游缰。锦鞯花烂熳。朱鞚玉叮当。〔末〕旣完备了。只在午门外伺候。〔净〕正是金勒马嘶芳草地。玉楼人醉杏花天。〔下末〕排设的令史。筵席完备了未。〔丑〕吿大人。俱已完备了。〔末〕什么食品。〔丑〕〔西江月〕翠釜驼峯骨耸。银盘鲙缕丝飞。凤胎虬脯素麟脂。犀筯从教厌饫。〔末〕更有什么。〔丑〕异品朱樱绿笱。香葅紫蕨靑葵。五齑七醢与三臡。总是僊庖珍味。〔末〕怎生铺设。〔丑〕〔临江僊〕只见馥郁沈烟喷瑞兽。氤氲酒满金罍。绮罗缭绕玳筵开。人间眞福地。天上小蓬莱。绣褥金屛光灿烂。红丝翠管喧豗。琼林潇洒绝纤埃。纷纷人簇拥。候取状元来。〔末〕状元来了未。〔丑〕远远望见一簇人马纷闹。想是状元来了。〔末〕兀的你伺候着。〔丑〕只教他酒淹衫袖湿。花压帽檐低。〔末〕玉殿传金榜。君恩赐状头。英雄三百辈。相逐步瀛州。 

　　【窣地锦裆】〔生外上〕洛阳新林染宫袍。特领天恩下九霄。羽林冠盖竖旌旄。方显得男儿志气高。〔合〕嗹哩哩啰啰哩嗹嗹哩哩啰啰哩嗹。 
　　【哭岐婆】〔净上〕长安御道。东风芳草。游人闹吵。桃花争笑。红楼帘卷美人娇。多情却被无情恼。〔合前〕 

　　【窣地锦裆】〔末〕琼林春色醉僊桃。圣泽千年此日遭。诗成珠玉在挥毫。池上于今有凤毛。 
　　〔合前末〕此是杏园。请状元住马。〔净〕见说状元赴宴琼林。都有作诗旧例。状元请先赋一诗作倡。然后资次赓和。老夫叨于年末。亦当效颦。如诗不成。罚依金谷酒数。〔末〕状元请。〔生诵诗介〕天下英雄入彀时。纷纷随我步龙墀。云程直上九万里。月桂高攀第一枝。银瓮香分官寺酒。彩毫先赋杏园诗。北堂慈母春秋迈。敢把泥金报喜迟。〔净〕妙妙。如今该张探花作。也要步韵。〔外〕金銮忆昨拜恩时。衣惹天香下玉墀。中廐马从乘上驾。内园花许折高枝。预沾王母蟠桃宴。曾赋湘灵鼓瑟诗。十九人中最年少。功名到手肯嫌迟。〔净〕好好。又强似乃兄之作。〔末〕老进士。如今轮到足下了。〔净〕老夫已作过了。〔末〕不曾。〔净诨介〕适来虽不曾。在先作得尽有。老夫如今年迈。没心緖搜索枯肠。偷今换古。就把老年登科作一首。〔末〕愿闻。〔净〕开宝二年来应举。绍兴三载始成名。〔末〕开宝是太祖皇帝宝号。你到是一百七十岁了。〔净〕老夫年衰昏眊。是差了。卽是元佑二年。〔末〕后末句。〔净〕饶他白发簪中满。谁信靑云足下生。观榜已无朋友在。到家惟有子孙迎。也知年少登科好。方信龙头属老成。〔末〕这诗虽好。一来是古人梁状元做的。二来不曾和前韵。不准不准。〔净又诨介末〕请。〔净〕七步之才。打什么紧。〔诵诗介〕年老今非少壮时。诸公挈我拜丹墀。金杯御酒呑三盏。乌帽宫花插一枝。腹内自知全欠学。人前不敢强吟诗。骅骝趷踏争先去。莫笑鸳骀进步迟。〔末〕诗便好。但后有趷踏两个字。〔净〕老拙信口嘲来。不可求全责备。拚得罚酒了。 

　　【画眉序】〔生〕三策献重瞳。独占鳌头圣恩重。念鲰生何幸。此日登庸。云程远方旧鲲鹏。天阙近争来麟凤。〔合〕大家同赴琼林宴。人人在锦绣丛中。 
　　【前腔】〔末〕才子气如虹。下笔文源似泉涌。羡难兄难弟。并列儒宗。谩夸他千里神驹。争似你双飞灵凤。〔合前〕 

　　【前腔】〔外〕文史勉三冬。经济才华愧晁董。喜文场一战。奏捷词锋。奋身夸荀氏八龙。览德羡河东三凤。〔合前〕 

　　【前腔】〔净〕四海乐时雍。圣主垂衣御天统。看尧庭叠见。总是英雄。起贤佐渭水飞熊。表嘉瑞岐山鸣凤。〔合前〕 

　　【滴溜子】〔生〕微臣的。微臣的荷蒙圣躬。今日裏。今日裏喜沾厚宠。感恩空怀惭悚。叶心赞庙谟。赓歌圣宋。期取功名勒鼎锺。 
　　【大和佛】〔净外〕阆苑蓬壶春正浓。宫花压帽红。琼膏玉髓。僊酿泻黄封。鲸吻吸千锺。〔合〕都拚取解下金龟醉春风。都拚取解下金龟醉春风。 
　　【前腔】〔末〕僊庖异馔传供奉。无非翠釜紫駞峯。金屛绣褥。香暖绮罗丛。觞咏且从容。〔合〕直吃到醉后人扶上靑骢。直吃到醉后人扶上靑骢。 
　　【双声子】〔合〕天街晚。天街晚。归马缓。黄金鞚。人骤处。人骤处。彩簇引。笙歌拥。明月上。明月上。花影重。花影重。看欢声鼎沸。笑脸春融。 
　　【余文】〔合〕从今更撰贤臣颂。报国丹心务秉忠。愿追踪伊吕簉羽夔龙。 
　　〔生〕酒痕狼籍污春衣。　　　　〔净〕宴罢琼林竟落晖。 
　　〔外〕一色杏花红十里。　　　　〔合〕僊郞归去马如飞。 

　　第十一出　看策 
　　【普贤歌】〔丑扮堂候官上〕衮衣天上未朝回。人拥沙堤相府开。公文满案堆。六曹星火催。执事纷纷专等待。 
　　自家乃是秦丞相府中一个堂候官。俺丞相入朝奏事。此时相将回府。恐有差命。免不得在此伺候。 

　　【夜游朝】〔净上〕燮理阴阳调鼎鼐。依日月位正台阶。世掌丝纶。门盈冠盖。堪忿书生狂态。 
　　自家官居黄阁。位逼丹霄。赞廊庙之谋谟。为朝廷之耳目。顺两仪。遂万物。须教玉烛调和。鎭百姓。抚四夷。愿保金瓯无缺。眞是八柱擎天。高明之位列。以致四时成岁。停毒之功存。堂堂舟楫济川材。落落盐梅调鼎手。这几日朝廷有事。下官不曾得暇检阅省中案牍。见说新状元张九成廷试三策。专言大臣失职。时政有乖。明明诋毁下官。尀耐书生纔得进步。辄敢如此无礼。正是恨小非君子。无毒不丈夫。堂候官那有。〔丑〕覆恩相。有何钧旨。〔净〕你去中书省取出新状元御试策三道来看。〔丑〕理会得。〔下取策上〕状元策在此。〔净看策笑介〕第一策道。奉迎二帝于朝廷。宜尽父子温凊之礼。修治诸陵于中土。当雪祖宗愤耻之雠。第二策道。省徭赋以苏久困之民。固城池以备不虞之患。这个也罢。第三策道。权臣误国。而奸佞盈朝。边将寝兵。而英雄丧气。这两句分明直指下官主和议之非。呀。多少勋旧大臣。尙且箝口结舌。不敢诽谤于我。况是一个闾阎竖子。反来如此无礼。堂候官。更要寻思计策。好生区处他。〔丑〕领钧旨。 

　　【前腔】〔末扮黄门官上〕紫府潭潭深似海。九重丹诏凤衔来。雨露沾恩。云霞散彩。启沃鼎臣元宰。 
　　朝廷有旨。官吏每香案迎接。〔净丑跪介末〕新状元张九成。探花张九思。兄弟二人上表乞恩养亲。着中书省议报。〔净丑〕万岁万岁万万岁。使臣请坐看表。〔净看表笑介〕他旣有老母在堂。当元先谁着他兄弟同来赴选。忠孝怎能两全。罢罢。如今只着张探花回家就禄养亲。闻得张状元有文武全才。就选他做督府参谋。一同岳元帅领兵北伐便了。堂候官。着他卽日辞朝谢恩前去。此系军旅急务。不许停留。〔丑〕领钧旨。〔净笑介〕 

　　【琐窗郞】笑狂生质类驽骀。献廷策太不才。专非内省历诋西台。他凭河暴虎。如今难悔。〔合〕管敎他风尘千里向边塞。亲战伐受顚沛。 
　　【前腔】〔末〕绿衣郞独占高魁。乃国家梁栋材。〔净〕他什么梁栋材。〔末〕丞相。你恩沾九命。位列三台。尊贤礼士。何必深罪。〔合前〕 

　　【前腔】〔丑〕这书生好是痴呆。掉笔舌生祸胎。方图贵显。反受飞灾。〔跪介〕恩官雅度。只须宽贷。 
　　〔合前净〕堂候官。恐张状元兄弟来参见。着他休要入来。〔丑〕领钧旨。 

　　〔净〕尀耐书生谤大臣。　　　　〔丑〕管敎漂泊陷边尘。 
　　〔净〕平生不作皱眉事。　　　　〔丑〕世上应无切齿人。 

　　第十二出　分岐 
　　【西地锦】〔生上〕折槛无人廷诤。左袵忍及生灵。封章朝奏匡时政。夕贬万里边城。 
　　一封朝奏九重天。夕贬潮阳路八千。东去伯劳西去燕。断肠回首各风烟。自家为亲命强来赴选。忝中高魁。奈老母在堂。恐报刘之日短。故与兄弟一同进表乞恩归省。不想廷试二策。违忤权臣。致生祸衅。蒙圣恩除授督府参谋。卽日监兵北伐。本欲再上疏陈情。又非臣子之礼。罢罢。王阳不失为孝子。王尊不失为忠臣。忠孝怎能够两全。旣得兄弟还家养母。已付大事。下情虽得宽慰。但恐关塞迢遥。音书阻绝。如何是好。好闷呵。 

　　【前腔】〔外上〕满眼春风桃杏。争如棠棣联荣。锦衣归省躬温凊。服劳夜寝晨兴 
　　〔生〕兄弟。双桂联芳。擢居首选。君上之恩。无以加矣。不想权臣忿恨。谪官边塞。事君之理。艰险固非所避。但母亲年老。不能厮见。皋鱼之恨。尙自不免。〔外〕哥哥。自古道为臣死忠。为子死孝。当初不来赴选。也由得我和你。今日旣受朝廷之爵。卽当致身报国。不必更以家事为虑。母亲甘旨之奉。兄弟当以勉力应承。〔生〕兄弟此情一言难尽。 

　　【江头金桂】为学本希贤希圣。幸遭逢起一经。谁想权臣当路。操弄国柄。把忠良牢陷穽。因此上疏奏承明。要除邪佞。却被奸谋谪贬。远塞监兵。飘飘置身一羽轻。我也休要恨他。只是命该如此。谩尤人怨己。谩尤人怨己。荣枯有命。论人生。须信弱草栖尘坌。留取丹心照汗靑。 
　　【前腔】〔外〕哥哥。你自负胸中耿耿。况龙头属老成。自古为人臣子。当尽忠鲠。怎辞得烹五鼎。〔生〕这是我分内之事。母亲在上如何。〔外〕哥哥。你旣身在朝廷。敢图家庆。只得向黄云白草。万里边尘。把诸蕃虏尘都扫净。看呼韩稽颡。看呼韩稽颡。单于系颈。那时节标功铁柱呵树勋名。也知道苏武空持节。须信终军枉请缨。 
　　【前腔】〔生〕我一身似流萍漂梗。又向遐荒万里行。回首孤云何处。空念乡井。几时得归定省。只愁他鹤发星星渐入楡景。最苦天涯兄弟。执手叮咛。呑声更将别泪零。叹人生聚散。叹人生聚散。行藏不定。秦相国谩凭凌。你只道蓬迹随风转。我自是葵心向日倾。 
　　〔外〕哥哥。只是我和你来此赴举的不是。 

　　【前腔】想当日难违母命。携书上帝京。谁信道挂名金榜。遭此不幸。俾儒臣习战征。向九万鹏程。雁鸿分影。试看鹡鸰原上。两两飞鸣。顾急难无限情。叹西堂梦杳。叹西堂梦杳。姜肱被冷。弟和兄。本为月殿攀双桂。翻做风波逐雨萍。 
　　〔生〕兄弟。限在今日起程。不得从容一叙手足之情。奈何。〔外〕哥哥。君命召。不俟驾而行。况又军旅之事。岂可稽缓。兄弟别去。有何嘱付。〔生〕养亲之礼。料你能自尽。不□我叮咛教戒。但母亲问你行色。不可直言利害。稍稍宽慰便了。〔外〕哥哥。沙塞风霜。须自保重。兄弟就此拜别。〔拜生介〕 

　　【忆多娇】心惨戚。愁似织。同羣旅鴈分羽翼。两处孤飞声哀呖。〔合〕路途南北。从此关山阻隔。 
　　【前腔】〔生〕臣子职。当勉力。奈驱驰王事归未得。肠断高人人垂白。〔合前〕 

　　【斗黑麻】〔外〕心只虑吾兄护兵远谪。边塞上风霜。岂曾惯历。离别去转忧忆。打破愁城。我心匪石。〔合〕云横绝域。万山遮故国。那有鳞鸿寄书咫尺。 
　　【前腔】〔生〕我只愿朝廷去奸进直。秦相国。你莫说谪贬我。便刀斧加诛。此心肯易。我到边上。待戎事稍暇呵。还须上万言策。拚取微躯。裹尸马革。〔合前〕 

　　〔生〕参差鸿鴈落哀音。　　　　〔外〕兄弟漂零感慨深。 
　　〔生〕异国他乡千里梦。　　　　〔外〕同枝连气百年心。 

　　第十三出　供姑 
　　【霜天晓角】〔旦上〕离鸾罢舞。羞把菱花覩。谁道婵娟早误。嫦娥永夜同孤。 
　　只为洛阳花好看。拆散鸳鸯伴。又被春风吹梦断。从此钗横鬓乱。朱颜日夜凋残。妾身岂怨孤单。只愁家贫亲老。难效菽水承欢。奴家自从丈夫去后。遭此岁时饥馑。家中一向狼狈。朝夕无可为甘旨之奉。难得邻家王姆不时应济。日长岁久。难以周全。今早因缺少柴米。尙未供膳。方纔觅得升合之米。不免做饭充饥则个。 

　　【香遍满】古来人道。媳妇事舅姑。所欲当进取。谁信我家贫。日晏方炊黍。看流匙软粒。似玉还似珠。这般荒歉之时。谁家不绝粮。婆婆。你担饥受馁。休怨着裙钗女。 
　　饭已做在此。本待具些蔬肴之味。又无钱钞可买。适来在邻舍家。觅得野菜一束。做一碗羹。聊为下饭。 

　　【前腔】野园荒圃。挑摘取草蔬。露叶香可茹。翠盎盛来。暂假供匙筯。看柔丝嫩甲。未必成五俎。语云。七十非肉不饱。不是奴家不为肥甘之奉。幸亲甘淡泊。肯怨着忧葵女。 
　　蔬饭已具在此。请婆婆出来吃早膳。 

　　【霜天晓角】〔贴上〕孩儿出路。老景添凄楚。冷室尘生翠釜。日高未办朝餔 
　　媳妇。这般时候。纔具早膳。〔旦〕婆婆只因少米。故此迟了。〔贴〕媳妇。我和你朝暮生受。多亏负东邻王婆婆。每日来陪我吃饭。今日怎么不请他来。〔旦〕因无蔬菜。不曾去相请。王婆婆已自来了。 

　　【腊梅花】〔丑上〕佳人贤孝绝代无。休问徐吾与李吾。你看那野禽能反哺。遶庭三匝叫慈乌。 
　　老娘是张安人的邻舍。自他两个秀才上京去后。家中十分艰难。老娘不时周给他。好一个贤孝媳妇。每日供膳。必来请我相陪。今早有些不快。不曾去得。不免去探望一回。〔见介贴〕王邻母请坐。〔丑〕老安人。怎么纔吃早膳。〔旦〕因缺少柴米。以此迟了。〔丑〕大娘子。怎不早来与我说。送些与你。〔旦〕婆婆已害多番。难以启齿。〔丑〕你说那裏话。如此不成邻舍了。 

　　【罗帐裏坐】〔贴〕邻母。我时遭坎坷。家业尽无。晨昏生受。甚蒙看顾。怀恩惨戚。怎忘邻母。〔合〕菜羹蔬食强支吾。幸有这辛勤孝妇。 
　　【前腔】〔丑〕老安人。大娘子。我与你同邻共井。况又恩洽义孚。艰危缓急。我当扶助。你当初秀才不肯去赴举。也是我撺掇。曾许他支当一应欠缺。一言旣出。决无躭误。〔合前〕 

　　【前腔】〔旦〕我儿夫出外。家惟妇姑。举眼萧索。有谁堪诉。荷高邻厚德。怎生辜负。〔合〕菜羹蔬食强支吾。怎做得崔家孝妇。 
　　〔贴〕媳妇。这般凶荒时岁。教你也没奈何。 

　　【刘泼帽】桂薪玉粒眞无措。也只须饭糗羹蔬。若得我孩儿做得一官半职回来呵。三牲五鼎依朝暮。〔合〕万事总由天。且随分同甘苦。 
　　【前腔】〔丑〕老安人。你童无五尺应门户。亏杀那女娘荆布。怎知贤母无嗔怒。〔合前〕 

　　【前腔】〔旦〕自怜靑镜颜非故。料奴家此生难度。婆婆在堂呵。强将菽水供餐素。 
　　〔合前丑〕大娘子。今后切不可避嫌。但有欠缺。只在我家来取。〔贴旦〕多谢王邻母。 

　　〔贴〕施恩布惠谢高邻。　　　　〔丑〕馈乏赒穷岂惮频。 
　　〔旦〕惟有感恩幷积恨。　　　　〔合〕千年万载不成尘。 

　　第十四出　点将 
　　〔末上〕万灶貔貅气象雄。秋风剑戟倚崆峒。将军已定平胡策。夺取龙骧第一功。小人乃是岳节使麾下一个兵校。俺节使大人眞个是将家第一。国士无双。怎见得。看他气宇堂堂。威风凛凛。乃朝廷之心膂。为邦家之爪牙。坐帷幄而决胜千里。慷慨谋谟。握羽扇而指挥三军。从容谈笑。金印累累如斗大。锦裘烨烨似翚飞。三战三捷。休夸方叔无勋。七纵七擒。谩说武侯妙算。驻节而寇兵星散。望风而虏气烟消。衔枚疾走。不闻人马之声。到阵横奔。惟见风云之色。进以鼓。退以金。那一个敢争先却后。张我弓。挟我矢。那一个不奋勇扬骁。左击右突。而兵藏四机。前驱后冲。而将严八阵。何用奇谋秘计。不须高垒深沟。山河誓重恩光大。雷电威严号令明。休夸军令严明。且说他戎事整齐。只见牙爪桓桓。阚如虓虎。武夫赳赳。猛若熊罴。闪闪三千金缕甲。总是水犀纹。英英十万铁兜鍪。无非皮索贯。虎韔中纳取燕角麋胶。朱弦黑干夹弧弓。曾见号猿走毙。鱼腹内藏着铁丝雪羽。金镞霜锋恒茀矢。从教宿鸟惊飞。利槊夷予簇簇。长戈短戟森森。走朱轮。麾画毂。征车杂沓骤如雷。踏玉■〈釒凳〉。据金鞍。战马奔腾纷似蚁。紫电淸霜。剑锷棱棱。泣阴山之鬼魅。朱竿赤羽。旌斾猎猎。动碧汉之龙蛇。马前行帐锦模糊。腰下佩刀金错落。正是一身扶日月。四海望风云。道犹未了。节使大人早来。 

　　【番卜算】〔外上〕推毂荷君恩。特拜元戎职。玉门关外霍嫖姚。肉眼何曾识。 
　　〔满江红〕怒发冲冠。凭阑处萧萧雨歇。抬望眼仰天长啸。壮怀激烈。燥吻饥餐胡虏肉。笑谈渴飮匈奴血。莫等闲白了少年头。空悲切。靖康耻。犹未雪。臣子恨。何时竭。直待驾长车踏破贺兰山缺。三十功名尘与土。八千里路云和月。待从头收拾旧山河。朝金阙。岳飞。表字鹏举。相州汤阴人也。自小好习左氏春秋。孙吴兵法。刘宣抚擢举于士民之间。宗统制荐拔于麾幙之下。西驱刘豫。北剿杨么。战伐有功。以次升为都统。今蒙圣恩拜受元帅之职。着张状元护从。一同征伐。闻得北虏酋首却是兀朮。这厮虽是勇鸷多谋。怎当得我手下王贵牛皋诸将。正是嫩草怕霜霜怕日。恶人自有恶人磨。兵校每那有。〔末〕覆元帅。有何钧旨。〔外〕着将士每听发号令。〔末应叫介净上〕用箭当用长。挽弓当挽强。射人先射马。擒贼当擒王。〔丑上〕老马夜知道。苍鹰饥着人。临危经久战。用意始知神。覆元帅。有何钧旨。〔外〕契丹侵扰中原。兀朮下兵书刻期交战。诸将士每。戎伍要整齐。甲马要精神。鼓进金退。盾前兵后。矢不离弦。剑不入鞘。违令者斩。〔众应介外〕督府大人怎生不见。〔末〕督府大人已到。 

　　【番卜算】〔生上〕一卷吕公书。七纸陈琳檄。甲兵十万在胸中。笔底收功绩。 
　　〔相见介外〕大人。兀朮下兵书。约在时下交战。〔生〕军士每。一听元帅号令。临阵不许却顾。步兵骑卒。不许淆混。斩首级多者论功升赏。〔众〕领钧旨。 

　　【四边静】〔外〕天骄恣肆侵疆埸。边烽夜不息。介士困风尘。生灵死锋镝。〔合〕三军努力。致身报国。马上旗纛明。塞外阵云黑。 
　　【前腔】〔生〕儒臣自有平胡策何曾袵金革。报主只孤忠。昭昭寸心赤。〔合前〕 

　　【福马郞】〔末〕督府枢谟能赞画。大将军容盛。声烜赫。文武威千里动蛮貊。〔合〕一战破戎狄。名和姓勒取燕然石。 
　　【前腔】〔净丑〕自小从戎能骑射。对阵扬弓矢。无惧色。幙下从来号万人敌。〔合前〕 

　　〔生〕大将桓桓士气雄。　　　　〔外〕膻腥一扫阵云空。 
　　〔末〕从敎靑海无传箭。　　　　〔合〕管取天山早挂弓。 

　　第十五出　起兵 
　　【北点绛唇】〔净扮兀朮上〕鼙鼓喧声。旌旗荡影。三军猛。离却边庭。直入中华境。 
　　你看那边上好光景。只见鴈塞茫茫。龙荒漠漠。苍苍凉凉。天淸日淡。黯黯惨惨。雾结烟愁。迢迢隐隐。金城围绕控燕台。袅袅巍巍。铜柱高标分汉界。突突兀兀的崇墉雉堞。依依稀稀的斥堠狼墩。黑隼苍鹰。草鵰靑鹘。往往来来。高高下下。出没戏靑霄。玄狐赤豹。白兔黄熊。祁祁戢戢。仆仆儦儦。纵横驰草莽。凛凛冽冽。冰雪冱阴山。那分冬夏。冥冥迷迷。风尘暗沙碛。不辨昏朝。叆叆叇叇。氛气护储胥。岧岧峣峣。峰峦横逻些。星星散散。部落屯兵。何止貔貅十万。整整齐齐。沙场牧马。那数騋牝三千。皤皤娑娑。髠颅扰扰舞番童。络络绎绎。搥髻纷纷走胡妇。琵琶声喞喞嘈嘈。拨尽穹庐夜月。觱■〈口栗〉调凄凄切切。吹残边戍秋风。濯濯甡甡的牛羊遍地。无非给口糇粮。班班剥剥的弓矢横腰。总是随身行仗。正是天生一般种族。地分两处山河。自家兀朮的便是。诸部称为四太子。机谋变诈。膂力麤豪。靴尖踢倒天关。鎗柄戳穿地肺。闻气而蚩尤丧胆。望风而项羽消魂。只因天时暑热。一向休兵解甲。如今风高气肃。弓强马肥。正是征战之秋。不免整点戎阵。演习武艺。期日分道南侵。还定中原。多少是好。头目每那有。〔末上〕风生紫塞秋横剑。月落黄河夜渡兵。〔丑上〕巴童戍久能番语。胡马调多解汉行。将军有何分付。〔净〕前下战书去中朝。定在目下交兵。都要整着弓马。演习武艺。〔末丑〕领钧旨。〔净〕今日就在祁连前面打围。不许部落分散。头目每各要逞说本事来。〔末〕骨冬冬乱敲画鼓。急绷绷满挽弓号。腷膊膊云外落双鵰。靃靡靡五■〈豸巴〉踣倒。〔净〕且说对阵本事。〔末〕光烁烁旌旗荡扬。气腾腾战马咆哮。乱霍霍两手舞金刀。扑碌碌人头如刈草。〔净〕好勇汉。〔丑〕昏惨惨冥迷天日。淅索索乱撒风沙。哔■〈口栗〉■〈口栗〉前后奏胡笳。踯躅躅争奔猎马。〔净〕对阵时节。〔丑〕只见忽喇喇箭锋似雨。密蹡蹡戈戟如麻。黑瞳瞳双眼乱飞花。战竞竞怎当惊吓。〔末笑介〕你只好阵后兴兵。〔净〕这厮没用。拿去罚罪。〔丑浑介净〕且饶他。各要向前打猎。不论飞禽走兽。多得者重赏。没有者受罚。〔众应介〕 

　　【红绣鞋】〔净〕悠悠羽斾云旌。云旌。蓬蓬羯鼓神钲。神钲。驰猎犬。臂胡鹰。人辟易。马飞腾。〔合〕醉穹庐且饱膻腥。醉穹庐且饱膻腥。 
　　【前腔】〔末〕胡儿马上为生。为生。那管露宿霜征。霜征。毡帐暖。铁衣轻。秋气肃。暮烟横。〔合前〕 

　　【前腔】〔丑〕打围直入长城。长城。汉人往往奔惊。奔惊。弓落月。箭流星。边日淡。陇云平。〔合前〕 

　　【前腔】〔净〕羣丑暂且归营。归营。明日管取交兵。交兵。心猛烈。气峥嵘。攻泽潞。取幽幷。〔合前〕 

　　〔净〕飞走纷纷塞草腥。　　　　〔丑〕且櫜弓矢偃旄旌。 
　　〔末〕洗兵鱼海云迎阵。　　　　〔合〕秣马龙沙月照营。 

　　第十六出　荣归 
　　【金珑璁】〔贴上〕孩儿辞故里。途路历尽艰危。空使我寸心驰。〔旦上〕堂前姑老矣。天上游子归迟。情脉脉。思依依。 
　　〔踏莎行〕〔贴〕目断孤鸿。书沈双鲤。靑山渺渺云千里。闷怀萧索怕惊秋。梧桐叶落西风起。〔旦〕翠黛愁横。红铅泪洗。美人只隔湘江水。归期暗卜已无凭。鹊声争似灯花喜。〔贴〕媳妇。家事萧条。老怀抑郁。孩儿又不回来。如何是好。〔旦〕婆婆。生意艰难。奴家自当区处。孩儿在外。想在早晚回家。婆婆请自宽心。〔贴〕春间别去。如今将已秋暮。书信也没有一封回来。途路上风霜疾病。如何保得。 

　　【二犯傍妆台】我终日倚门闾。谩劳慈母朝夕望儿归。想应在途路裏。莫不是寓京畿。孩儿。你休恋上林春富贵。须念高堂日暮时。〔合〕又惊时变九月授衣。敎人屈指数归期。 
　　【前腔】〔旦〕一从夫壻赴春闱。几多心事只恐老亲知。愁不敢垂玉筯。贫不敢皱蛾眉。缘何未收书一纸。忽见关河朔鴈飞。〔合前〕 

　　【生查子】〔外上〕儒冠岂误身。平步靑霄上。亲舍久凄凉。客路多劳攘。 
　　〔进见介贴〕孩儿。你回来了。〔外拜贴介〕母亲。只为功名之事。久缺甘旨之奉。望恕孩儿不孝之罪。〔拜旦介〕嫂嫂。母亲在堂。多谢扶持侍养。〔旦〕叔叔。路上风霜辛苦。且喜脱白挂绿。〔贴〕孩儿。你如何独自回来。 

　　【刮鼓令】〔外〕当时赴选场。念萱亲独在堂。蒙抚养劬劳难报。又荷诗书敎子方。〔贴〕敢是你兄弟都得中试了。〔外〕双桂喜联芳。〔贴〕你哥哥中第几名。〔外〕吾兄幸然名魁虎榜。〔贴〕孩儿。你中第几名。〔外〕孩儿名忝探花郞。〔贴〕你怎的先回。〔外〕中榜之后。一同哥哥上表乞恩归省。哥哥被留在朝选用。独放我回。为亲老恩赐早还乡。 
　　〔贴〕孩儿。你父亲早丧。我为你兄弟受了多少艰苦。 

　　【前腔】良人叹早亡。困蓬茅无所望。历尽了虀盐贫苦。守孤帏到鬓霜。敎子学文章。难禁这许多勤劳鞅掌。孩儿。幸今日身显姓名扬。只一件。你哥哥留在朝。几时能够回来。念吾儿衣锦滞他乡。 
　　【前腔】〔旦〕心中自忖量。顿敎人添感伤。〔外〕嫂嫂因甚伤感。〔旦〕你兄弟当时别去。苦家贫遭岁荒。我竭力事姑嫜。〔外〕多亏负嫂嫂了。〔旦〕晨昏恨无肥甘奉养。你哥哥呵。旣登高第沐恩光。他怎生不与共还乡。 
　　【前腔】〔外〕嫂嫂。不须用悒怏。听一言说审详。幸兄弟方沾恩命。又被风波分雁行。〔旦〕为着什么。〔外〕为三策献君王。忠言忤违当朝宰相。因此上难脱利名缰。〔旦〕哥哥如今在那裏。〔外〕被丞相怀忿。除授帅府参谋。差往北方征战了。〔旦悲介外〕嫂嫂不须烦恼。料哥哥不久就得回家。典军务谪宦在毡乡。 
　　〔贴〕凤只鸾孤两处分。　　　　〔外〕更堪鸿鴈怨离羣。 
　　〔旦〕玉关此去三千里。　　　　〔合〕要寄音书那得闻。 

　　第十七出　拾囊 
　　〔净扮军士上〕胡虏驱兵入汉关。秋风杀气暗秦山。英雄一奋匡时力。不放沙场匹马还。养兵千日。用在一朝。俺岳爷爷眞个是天下无敌。连日与契丹大战。弓强兵锐。所向无前。士气轰腾。无不一以当百。兀朮部下军马。吃杀得片甲无存。只一件。自古道嬴军一万。自损三千。虽得屡胜。手下将士亦被害了无数。小人被飞箭射伤。难受军中苦楚。便是违了号令也没奈何。只得逃回家去。将养性命。有一个兄弟亦在阵上亡了。不免到战场内一寻骸骨。殡葬也好。只见衰草茫茫。风沙四起。髑髅重叠。战血模糊。那裏认得。此间到有一个绣袋儿。不免拾去卖几文钱。路上做盘费。也强似沿门求乞。及早逃奔回家。正是将军不下马。各自奔前程。〔下〕 


　　第十八出　授诏 
　　【高阳台】〔生上〕弓矢斯藏。干戈载戢。三军且休戎服。紫塞烟淸。中原今有颇牧。你看那思归将士呵。胡笳乱奏靑云外。猛然裏乱我心曲。走风尘勤劳王事。鬓丝销绿。 
　　汉将承恩西破戎。捷音先奏未央宫。天子预开麟阁待。祇今谁数贰师功。自家只因对策违忤权臣。除授只今官职。监兵征讨。到此边境。连日交战。且喜斩首万级。虏军败北。已有捷音飞报朝廷了。等待圣旨到来。方敢旋师。且将刀剑解下。换了戎衣。少息劳顿。呀。紫香囊怎的不见了。这个物是我母亲元先亲手制的。佩带二十余年。因念手泽。不忍遗弃。如今却失在战场内了。〔苦介〕因人感物。为物思人。我母亲妻子兄弟一向隔远。不能够厮见。其如愁闷何。诗云。王事靡盬。不遑将母。公义私恩。怎能两尽。正是提兵身万里。怀土泪千行。 

　　【前腔】泪染征衫。香消舞彩。高堂有人孤独。兄弟参商。那些个如手如足。鹏霄洛鲠分鸳侣。谩自怜有女如玉。念孤身家乡万里。旅愁千斛。 
　　〔外上〕据鞍谈笑把金戈。平寇何须斩获多。圣代中兴重制颂。洗兵谁为挽天河。〔见生介生〕元帅智通万务。勇冠三军。用兵如神。战无不利。班爵论功。当在孙武穰苴之右。〔外〕状元何说此话。一则天子中兴之福。二则督府参赞之功。下官何能之有。〔生〕元帅连得战胜。已有捷书飞报朝廷去了。须待旨意到来。方可还军耶。〔外〕正说得是。头目每那裏。〔净丑上〕鸣笳迭鼓拥回军。破虏平番昔未闻。丈夫鹊印摇边月。大将龙旗掣海云。覆元帅。有何号令。〔外〕如今收敛兵器。将士各归营垒休息。直待圣旨到来。方可回军。如有私逃回者斩。〔净丑〕领钧旨。 

　　【山花子】〔生〕凯旋重献中兴颂。遐荒大播皇风。看梯航万国尽通。四塞断绝边烽。〔合〕把三边虏尘扫空。捷书夜飞淸昼同。明朝管取朝九重。方显元戎。报国精忠。 
　　【前腔】〔外〕辕门落日旌旄拥。数组万灶罴熊。管敎取天山挂弓。直须剑倚在崆峒。〔合前〕 

　　【前腔】〔净〕纷纷犬戎。落落氐羌种。空有聚蚁屯蠭。看前徒倒戈自攻。蹀血漂杵流红。〔合前〕 

　　【前腔】〔丑〕三千队中。我飞骑偏骁勇。戎伍惯直前锋。且休夸周瑜吕蒙。何曾数马武臧宫。〔合前〕 

　　【红绣鞋】〔合〕三军气猛威雄。威雄。连衡左右折冲。折冲。归上国。奏肤功。呼万岁。觐重瞳。麟阁上。画形容。 
　　【番卜算】〔末扮使臣上〕喜色动龙颜。恩诏传丹凤红尘飞骑赴边陲。文武均沾宠。 
　　圣旨已到。跪听宣读。皇帝诏曰。朕承中叶。遭家不造。天步艰难。人心骚动。氐羌蠹侵于西土。猃狁蜂扰于中原。生灵荼毒。朕实悯焉。所赖文武同心。将士戮力。内平祸乱。外靖边尘。参谋张九成狥国无家。护兵有略。升授刑部侍郞。前往五国城候问太上皇帝渊圣皇帝起居消息。元帅岳飞用兵神武。临阵机谋。升授天下都元帅。仍去边邮。剿除贼寇。其下将士论功爵赏有差。呜呼。尽忠匡国。惟臣子之至情。崇德报功。乃朝廷之通典。钦予时命。恪守厥职。望阙谢恩。〔生外〕万岁万岁万万岁。 

　　【十二时】〔合〕山呼万岁天恩重。诸将士喧传声哄。仰荷黄麻诏一封。 
　　〔生〕叩首钦承君命。　　　　〔外〕爵赏人人欢庆。 
　　〔末〕朝中天子三宣。　　　　〔合〕阃外将军一令。 

　　第十九出　闻讣 
　　【山坡羊】〔旦上〕荒凉凉高秋时序。冷萧萧淸霜天气。怨嘹嘹西风雁声。啾喞喞四壁寒蛩语。这般时节。边塞征人呵。方授衣。远怀愁几许。沾襟泪点空如雨。这个衣服。和泪缄封。凭谁将寄。〔合〕天涯。人迢迢书未归。伤悲。心摇摇怨别离。 
　　深闺乍冷开香箧。玉筯微微湿红颊。忽闻征雁叫秋云。边信未来情已怯。一夜霜风杨柳穷。征夫迢递转凄凉。手展齐纨欲裁翦。金刀未下先断肠。缯纹莹夺澄江色。愁捻银针纫不得。回头顾影绿窗空。惆怅无人试宽窄。奴家自从丈夫去后。独奉萱堂。甘旨。世务艰难。久不事于刀尺。如今暮秋天气。家家砧杵。为御寒之备。适在婆婆处供早膳毕。不免暂时偷暇。整理些旧衣服。做些针指则个。 

　　【前腔】乱葺葺柔丝分缕。软扑扑轻绵铺絮。碎纷纷缝纫故缯。叠层层装就遮寒褚。看此衣。线痕千万緖。也应把我穷愁缀。只怕緖少愁多。离情难系。〔合〕丈夫。思之。裙钗来举案时。须知。牛衣中对泣时。 
　　你看这衣服经了多少挪挲折挫。好似奴家此身。 

　　【前腔】淅沥沥鸣秋机杼。响督督敲寒砧杵。断截截把金刀翦裁密纤纤缀续针和黹。想此衣。到今难称体。丈夫。你便是腰金衣紫。莫忘了贫贱之时。悬鹑百结君须记。这个故衣你好弃得。须信道糟糠妻室难弃。 
　　〔净扮乞儿上〕厨中有冷饭。路上有饥人。娘子。求乞些粮米。〔净跪介旦〕汉子。你手裏拿着什么东西。〔净〕是一个罗袋儿。换些粮米充饥。〔旦看介〕 

　　【香柳娘】看香罗紫囊。看香罗紫囊。是我姑亲制。儿夫佩取长安去。〔净〕娘子。你看了这罗袋儿。为何掉泪。〔旦苦介〕我覩物感伤。我覩物感伤。心下自忧疑。其中有情弊。这饥寒武士。这饥寒武士。你在何方住居。这个物事呵。从何得取。 
　　【前腔】〔净〕苦饥寒在途。苦饥寒在途。欠缺粮米。逢人只得长拜跪。〔旦〕你是那裏来。〔净〕我是从军的健儿。我是从军的健儿。战败苦疮痍。还乡且逃避。〔旦〕这个物事那裏得来。〔净〕在沙场战地。在沙场战地。见纵横卧尸。其间拾取。 
　　〔旦〕汉子。你是从军的。在那裏征战来。〔净〕小人随着岳元帅在北方征战。一个兄弟在阵亡了。因此战场内寻认尸骸。拾得这个罗袋儿。沿路卖些钱米。充饥则个。〔旦〕旣在北方征战。不曾见说有一个张参谋大人在军中么。〔净〕我晓得。就是我这裏同府人。〔旦〕他如今怎么了。〔净〕见说也被伤害了。那时节荒荒张张。小人身被乱箭射伤。疾忙走了。逃得性命到此。娘子可怜见。求乞些粮米。〔贴上〕隔墙须有耳。窗外岂无人。媳妇。有什么人在门首闹炒。〔旦〕一个求乞的军士。他说在北方战败逃回。我问他缘故。〔贴〕你曾问孩儿的消息么。〔旦〕便是。他说在军中伤死了。他有一个绣香囊在手裏。我看来好与我丈夫带的相似。特来与婆婆认看。〔贴看惊介〕呀。正是我当初做的。他说是那裏得来。〔旦〕他说是战场裏拾来。〔贴〕兀的我孩儿死了。〔倒介净拾香囊介〕小人家裏只在此左近。因路上饥寒。将这罗袋儿卖几文钱。这个娘子问我几句闲话。和那妈妈惊倒在地。不知为着什么。我是行路的。巴不得到家。那裏管着闲事。正是一心忙似箭。两脚走如飞。〔先下丑上〕家贫显孝子。国难见忠臣。听得邻家张老安人门首闹炒。不知为着什么。待老娘去探问一番。呀。怎么老安人和大娘子都倒在地上。〔叫介〕大娘子请起。大娘子请起。〔旦起介丑〕大娘子。你两个为着什么。倒在地上。〔旦〕王邻母。一言难尽。适来门首一个叫化军士。卖着一个紫香囊。婆婆认看。正是我丈夫带的。〔丑〕曾问他官人的消息么。〔旦〕便是。他说在军中伤害了。因此婆婆惊殒在地。〔丑〕大娘子。没奈何。生死前缘分定。无以为死伤生。且含泪忍情。扶救婆婆起来。将好言慰解他。〔旦〕正说得是。婆婆苏醒。〔贴起介丑〕老安人请起。 

　　【江儿水】〔贴〕我心如醉。魂似飞。谁知物在人亡矣。〔丑〕老安人请起。料没有此事。〔贴〕我儿。你本是个飞腾靑云器。翻做个战死沙场鬼。我儿。不是你将亲抛弃。自恨我当初。强逼去蟾宫攀桂。 
　　【前腔】〔旦〕我本是儒家女。如今做鬼妻。丈夫。不如勇绝从君逝。只一件。你亲在高堂无依倚。偷生只合供甘旨。暂且割恩全义。犹恐他心伤。背把罗襟拭泪。 
　　【前腔】〔丑〕老安人。休烦恼。大娘子。莫痛悲。我心头展转犹疑虑。见说大官人离此将有三千余里路。人去迢迢三千里。其间未审眞和伪。听我一言宽慰。日后自有的信回来。谩且寻风。再问吉凶详细。 
　　〔丑〕宽心自慰免伤悲。　　　　〔贴〕妻念夫兮母念儿。 
　　〔旦〕世上万般哀苦事。　　　　〔合〕无非死别与生离。 

　　第二十出　败兀 
　　【步蟾宫】〔净扮兀朮上〕力拔山兮气盖世。时不利兮骓不逝。时乎时乎可奈何。苍天故屈英雄志。 
　　兀朮自起兵来。二十余年。未尝败北。今日遇了岳元帅那厮。连战不利。铁浮图尽被摧残。拐子马皆为戮毙。铠杖辎重。委弃无遗。将士望风而靡。三四十万军马。不剩得一二千。如今正要拔营回去。昨日中朝有一个书生与我说。权臣在内。岂有大将立功于外者。岳少保且不免。以此中心犹豫。待头目出来。再得计议。头目每那有。〔末丑上〕力尽弧弓软。时违铁马迟。裹疮犹出战。飮血复登陴。将军有何分付。〔净〕我如今连被岳家军杀败。收聚些残兵败将。济不得事。目下就要拔营回去如何。〔末〕吿将军。岳爷爷手下猛将如虎。战士如蜂。云屯星聚。布满四方津要去处。你看那裏不竖着岳字旗号。其实难去。〔丑〕吿将军。撼山易。撼岳家军难。小人但是见说了一个岳字。心胆惊破。其实不敢行动。〔净〕却怎么好。〔末〕将军不如留下散卒。随了王鎭崔庆等诸将。权在太行山下险固之地。坚壁守住。将军只带十数骑士。潜自逃去方可。〔净〕也说得是。我心上好焦忿。 

　　【包子令】怒气冲天心喷火。心喷火。英雄壮士未消磨。未消磨。今日皇天将歼我。兵疲马倦欲如何。欲如何。〔合〕须时再整旧山河。须时再整旧山河。 
　　【前腔】〔末〕百万精兵眞磊砢。眞磊砢。中原将帅有廉颇。有廉颇百战无功遭衄挫。不如归去罢干戈。罢干戈。〔合前〕 

　　【前腔】〔丑〕铁垒金城曾打破。曾打破。三吴百越尽经过。尽经过。今日偷生逃难躱。岳爷爷便是活阎罗。活阎罗。〔合前〕 

　　〔净〕英雄失志受人欺。　　　　〔末〕白刃无光战马疲。 
　　〔丑〕得意狐狸强似虎。　　　　〔合〕败翎鹦鹉不如鸡。 

　　第二十一出　寻兄 
　　【霜天晓角】〔外上〕同攀月桂。两处分棠棣。春草空劳梦寐。何时迭奏埙箎。 
　　兄南弟北两依依。远道风尘信息稀。春塞愁闻鸿雁过。秋原梦逐鹡鸰飞。下官自从那年春榜之后。与俺哥哥在京师分别。转首又是三年。书信也没有一封回来。骨肉凄凉。朝夕想念。其奈母亲愁烦成病。不免待母亲出来解慰一番。 

　　【前腔】〔贴上〕恹恹病体。渐觉形憔悴。〔旦上〕谩有愁眉锁翠。空敎泪眼垂珠。 
　　〔相见介外〕母亲。孩儿在外几日。有违定省。哥哥信息。想只在目下回家。母亲请稍解愁怀。〔贴〕孩儿。你两日出外。尙不知哥哥的凶信。〔外〕母亲。却怎么说。〔贴〕昨日有一个军士在门首求乞。他说随岳元帅出征。战败逃回。说你哥哥死在军中了。〔外〕他是那裏人。定不是的语。〔贴〕他说是这里本府人。手裏拿着一个紫香囊。说在战场裏拾的。不料是我当初做与你哥哥带的。方信道他是实话。 

　　【泣颜回】〔外〕听说泪交颐。顿敎人如醉如痴。同胞同气。怎知道死丧沟渠。我心中暗疑。恐那人错做了传来语。叹骨肉永诀哀伤。也难如兔死狐悲。 
　　【前腔】〔贴〕嗟吁。痛想我孩儿。指望荣归膝下。那知物故天涯。风沙边地。谁与他掩覆虆梩。他魂无所依。念骨肉岂把尸骸弃。孩儿。你须当远涉寻求。早登程不用趦趄。 
　　【前腔】〔旦〕思之。百战履艰危。他魂依草莽。身饲狐狸。当时范■〈木巳〉良身死长城之下。其妻孟姜女就去求尸埋葬了。堪怜姜女。独去万里求尸。奴家今日呵。茕茕寡妻。路途遥怎到得沙场裏。叔叔。你须怜手足情深。看荆花并蔕连枝。 
　　〔贴〕孩儿。死丧之戚。兄弟孔怀。原隰裒矣。兄弟求矣。哥哥旣死了。你可去战场之内。寻认骸骨埋殡。也慰解我痛伤之念。〔外〕手足之情。岂可推阻。但母亲年纪高大。有缺奉养。哥哥之信。犹恐未的。可不虚费了这遭跋涉之劳。〔贴〕孩儿。我心中哀苦之甚。你只索去走一遭。〔旦〕叔叔。事出无奈。你哥哥便是没有此事。访问得一个消息回来。也慰婆婆爱忆之情。〔外〕兀的只索拜辞了母亲和嫂嫂。就起程去。 

　　【催拍】〔外〕虽则是吉凶未知。承亲命孩儿敢辞。今膝下暂违。心恋慈颜。景入桑楡。嫂嫂。亲老孤单。望嫂扶持。〔合〕驰驿去万里边陲。心割两泪沾衣。 
　　【前腔】〔贴〕孩儿。汝兄为皇家死绥。想应是天不愸遗。吾今已老矣。奈地网天罗。値此危时。骨肉存亡。母子东西。〔合前〕 

　　【前腔】〔旦〕未亡人衔哀惨凄。念一家生别死离。衷情诉与谁。几处飘零。两下孤嫠。节孝持身。誓死无亏。〔合前〕 

　　【一撮棹】〔贴〕孩儿去。悬望早归。〔外〕看亲年老程途敢迟迟。〔旦〕沙场远。风霜未免驱驰。〔合〕兄和弟。未卜死生期。但愿凶回吉。忧愁变为喜。同戏彩佳气蔼庭闱。 
　　〔贴〕生离死别最伤神。　　　　〔外〕一骑萧萧万里尘。 
　　〔旦〕流泪眼观流泪眼。　　　　〔合〕断肠人送断肠人。 

　　第二十二出　羁虏 
　　【风入松】〔生上〕当时通籍向金闺。恨冷落斑衣。思亲万里书难寄。走岐路容颜凋弊。黄阁从他视草。丹心只自倾葵。 
　　客舍幷州已五霜。归心日夜忆咸阳。无端更渡桑干水。却指幷州是故乡。自家只因当时对策忠谏。被丞相怀恨私忿。选为帅府参谋。几年督战沙场。奏捷旋师。将谓还朝乞恩。得遂归省之愿。不料又被奸谋设计。差往朔漠。候问太上皇帝渊圣皇帝起居消息。这个是臣子分内之事。有何怨苦。只是我母亲妻子在家。不能无私恩之念。传曰。求忠臣必于孝子之门。忠孝怎能两全。正是平生仗忠义。今日任风波。如今且喜到得五国城内。见说二帝行在正是此处。不免将公服穿了。入朝则个。 

　　【神仗儿】关山万里。关山万里。来朝宸陛。奈重闱严邃。死生眞难回避。何处是帝王居。何处是帝王居。 
　　〔净丑上〕朝廷号令风霜肃。王邸光华日月高。〔净〕你是什么人。在此何干。〔生〕我是中朝使臣。〔净浑介〕我在中国来往得熟。晓得南方言语。待我说与他知道。〔丑浑介净〕此间正是。王庭之外。不许在此打搅。〔下生〕这裏旣是王庭。想必是二圣皇帝在那壁厢住呵。 

　　【前腔】扬师振旅。扬师振旅。张皇兵势。阚貔貅堪畏。要全君臣恩义。须俛首拜单于。须俛首拜单于。 
　　〔净丑上〕手执雕弓弯似月。腰悬宝剑莹如霜。〔喝介〕你是什么人。到此处。〔生〕下官是中朝使臣。奉圣旨来见太上皇帝渊圣皇帝。把都们。烦与我通报。〔净丑〕俺君主号令。但有中朝使臣到此。不许私自通问。〔生〕俺奉圣旨来此。豺狼作阵。竟没区处。如何是好。〔净〕休冲蛇虺毒。〔丑〕莫犯虎狼威。〔下〕 

　　【滴溜子】〔末扮黄门官上〕风云护。风云护九重禁闱。兵戈拥。兵戈拥岂容进取。小臣是中朝通使。倘吾皇有玺书。疾忙报语。望日瞻天。从实奏知。 
　　【前腔】〔生〕臣钦奉。臣钦奉圣朝旨意。特来拜。特来拜上皇圣主。事君当行臣礼。望伊一指麾。通闻行寓。俯伏鞠躬。天高听卑。 
　　〔末〕下官乃是黄门通使。奉侍上皇渊圣二帝。但有本朝使臣到此。通使下官接应。〔生〕黄门大人。下官张九成。职授刑部侍郞。奉圣旨到此。欲一朝见二帝。烦与通报。〔末〕大人。契丹知道中朝使臣往往表奏不一。恐怕漏泄事机。严设禁卫。不许私自通问。大人如有表章。就此北面叩头奏启。下官与你传达天听。〔生跪介〕 

　　【双鸂■〈氵束鸟〉】〔生〕诚惶顿首拜启。太上皇渊圣皇帝。小臣张九成钦奉朝廷勑旨。道自那失守误陷身边地。要亲迎龙驾嗟无计。　　温凊礼久相违。谨保持社稷邦畿。拜上二圣皇帝。朝夕裏望南归。敢上笺奏犯天威。念小臣不任屛营之至。 
　　〔净丑上〕可汗传令。南朝新来使臣张侍郞。一同旧使臣洪皓王伦等暂且拘收四太子兀朮下。不许还国。正是在他檐下过。怎敢不低头。〔下末〕张大人。犬羊之类。无仁无义。尽他威势逼胁。不可屈身。有损名节。〔生〕多承指教。 

　　【三换头】孤忠自许。操若冰霜坚厉。况蒙君宠遇。把节旄自持。从敎羝乳。盼乡关何处是。料慈亲终无见期。痛杀王孙母倚门悬望儿。〔合〕为国忘家。怎肯把终身名行亏。 
　　【前腔】〔末〕身淹虏庭。职供王事。况腰金衣紫。敢偷安避危。虚叨禄位。事君于顚沛裏。又何必怀归故庐。羡杀平原感恩捐此躯。〔合前〕 

　　〔生〕南冠万里困胡尘。　　　　为国从来不顾身。 
　　〔末〕正是疾风知劲草。　　　　须知版荡识忠臣。 

　　第二十三出　问卜 
　　【挂眞儿】〔旦携药上〕紫火金丹何处有。僊方未授神楼。且尽芹诚。躬调药饵。愿母病康宁如旧。 
　　〔醉落魄〕孝当竭力。怎惮多劳役。思量转觉心悲戚。生离死别。两下无消息。高堂偃添忧忆。时来病势殊加剧。祗将药饵供朝夕。惟愿沈疴一旦皆冰释。奴家婆婆自从得了丈夫凶信已后。叔叔又出门去。一向孤愁。做成病症。欲待请医调治。又无门可觅。昨在市上赎些药饵。巳煎在此。请婆婆出来吃些则个。 

　　【前腔】〔贴上〕老态侵凌加症候。良医信是难求。〔旦〕展放愁眉。调和病体。愿从此安跻遐寿。 
　　〔贴〕媳妇。自从得你丈夫信息。愁烦成疾。〔旦〕婆婆请自宽心。毋以死伤生。叔叔出去。敢有喜信回来。也未可期。奴家煎得些药在此。请婆婆吃些。 

　　【二郞神慢】〔贴〕形衰朽。闷恹恹我忧心孔疚。〔旦〕婆婆请宽心。但愿婆婆一百二十岁。〔贴〕媳妇。指望你百年同聚首。奈一身坎坷。飘飘命似浮沤。〔旦〕婆婆。这药是肘后僊方。请吃一口。〔贴〕谩说道是仙方传肘后。这恶味难当苦口。〔合〕强抬头。飮此药。愿从今病势全瘳 
　　【前腔】〔旦〕含愁。看他心烦意苦。形枯貌丑。气息奄奄如病酒。总刀圭妙剂。料应也难下咽喉。便遇秦和医国手。只恐他病在膏肓怎救。 
　　〔合前贴〕媳妇。两个孩儿生死俱无信息。 

　　【啭林莺】骨肉存亡知是否。眼前欲见无由。媳妇。只是多多亏负了你。晨昏奉侍多生受。感恁深恩。料此生难酬天长地久。靑史上谁书俺贤妇。〔合〕泪珠流。早难道萱花可以忘忧。 
　　【前腔】〔旦〕中途自伤分凤友。念他乡战骨谁收。奈何薄命遭阳九。望天可怜见。愿慈闱无恙。海屋添筹。恩深意厚。这贤德难忘我慈母。 
　　〔合前丑上〕福无双至犹难信。祸不单行果是眞。自家为何说这两句言语。邻家张老安人两个孩儿都做了大官。谁想道一个死在军中。一个去沙场寻取尸骸。至今不得回家。因此老安人忧愁思虑。以致伏枕在床。饭食汤药奉侍。其实亏那贤孝媳妇。老娘不免去探望一回。〔相见介〕老安人病体若何。〔贴〕王邻母。多多拜谢你看顾。孩儿又不回来。怎么是好。〔丑〕请宽心。我闻说大秀才也没事。小秀才只在早晚回家。大娘子。有一个卖卦先生。终日在门首过。他说祸福至灵。你可请他一卜婆婆病势如何。再卜二位秀才消息如何。也省愁虑。〔旦〕也说得是。 

　　【水底鱼儿】〔净上〕终日营营。验蓍龟兆最灵。知天知命。不须排五星。 
　　老夫姓踢名秃。历数星书广读。穷透先天后天。分出大畜小畜。也有困蒙重离。也有交泰休复。也曾说长安发卦。也曾向成都卖卜。先生那数邵雍。同辈尽欺郭璞。只凭四象三爻。便说休囚祸福。夺得隗子蓍龟。括破郑人蕉鹿。舌能翻高就低。语皆騈四丽六。近来岁歉时荒。课钱专讨米粟。遇穷汉只要三升。见财主便索一斛。这般趁得钱米。家裏并无积蓄。年年食缺衣单。日日儿啼女哭。辛勤六十余年。枉自奔波碌碌。你看我家好异样门墙。〔内〕岂不有广厦千万间。〔净〕那里。只见两堵颓墙破屋。〔内〕这的是破屋数间而已矣。〔净〕卖卦卖卦。〔丑〕先生。此间张孺人家裏请你卜卦。〔净〕孺人拜揖。不知卜甚么卦。〔旦〕俺婆婆伏枕在床。烦先生卜病势如何。〔净卜诨介〕没事没事。再卜甚么。〔旦〕我丈夫除授督府参谋。监兵北伐。见说有不好的消息。以此叔叔去战场寻问了。〔净再卜诨介〕也没事。两卦皆吉。不妨不妨。〔丑〕先生。再与他卜一家宅。〔净又卜介〕呀。不好不好。早晚却有天番地覆。这等一头横祸。〔旦悲介丑〕孺人。你婆婆是病人。不要哀伤。只说前面这两卦皆吉便了。〔旦〕也说得是。〔贴〕媳妇。先生卦卜如何。〔旦〕道婆婆病体就得平安。〔贴〕你丈夫与叔叔的消息如何。〔旦〕丈夫亦没事。只在早晚与叔叔同回。〔贴〕且喜且喜。〔旦〕先生。适来的祸福不是谎么。〔净〕孺人怎么说这等话。老夫只凭八卦判断。岂肯说谎。你听我道。 

　　【一封书】咸蒙与。鼎恒验羲文列卦名。孺人。你问市上人道我卜卦如何。吾术艺颇精。论吉凶多显应。休咎荣枯皆分定。看取靑囊几卷经。〔合〕谩劳形。且忘情。万事由天信五行。 
　　孺人。老夫吿辞。求些卦钱。〔旦〕多生受了。〔净〕正是逢人只好少说话。卖卦不须多计钱。〔下贴〕王邻母。适来见先生说了。心上稍觉宽快些。但不能够得孩儿回来。如何是好。〔丑〕老安人。休要烦恼。 

　　【前腔】〔贴〕我心中自三省。为孩儿愁病成。兄和弟远征。是何时得转程。〔丑〕先生说只在目下回来。〔贴〕暂假蓍龟占动静。祸福冥冥未可征。〔合前〕 

　　【前腔】〔旦〕忧和喜两幷。吉和凶犹未明。姑疾势稍平。想亡夫事怎生。但愿他时双喜庆。母子团圞得保宁。 
　　〔合前贴悲介〕王邻母。老身値此厄苦。如何是好。 

　　【前腔】〔丑〕老安人。不须用闷萦。恐愁烦疾转增。〔旦〕邻母。婆婆病症怎能得平安。〔丑〕大娘子。你不须用泪零。且安心调母病。这个先生卜卦十分之吉。会见离鸾全破镜。彩凤双飞昼锦荣。〔合前〕 

　　〔贴〕信八卦六爻三兆。　　　　〔旦〕忧变喜且宽怀抱。 
　　〔丑〕靑龙共白虎同行。　　　　〔合〕吉凶事全然未保。 

　　第二十四出　设祭 
　　〔末上〕暑往寒来春复秋。夕阳西下水东流。将军战马今何在。野草闲花满地愁。自家乃是随侍张探花的祇候。俺大人特到此战场内。寻认张状元尸骸。先着小人来此设奠。你看那战场风景。眞个好凄惨。只见日薄风悲。草枯蓬断。鸟飞不下。兽挺亡羣。尸塡巨港之涯。血满长城之窟。鬼神聚兮云漠漠。魂魄结兮天沉沉。利镞伤骨者呻吟于风雨之时。白刃破骸者悲号于星月之下。折戟残鎗。土花昏翳。荒冈故垒。烟蔓萧条。燕齐赵魏。贵贱尽委于泥沙。秦汉隋唐。老幼同归于尘土。正是一时豪杰成何事。千里江山怨落晖。 

　　【缕缕金】〔净扮老汉上〕强壮日此从军。风尘堪白首。老辕门。自恨沟渠殍。饥寒难忍。向墦间祭处乞壶飧。谁人肯怜悯。 
　　〔末〕老的是甚么人。来此何干。〔净〕小人是流落军士。恐有人到战场内祭扫。特来求乞则个。〔末〕大人每到也。闪过去。〔净作慌状坐介〕 

　　【前腔】〔外上〕乘驿传好艰辛。水村纔过了。又山村。见说沙场。前途将近。望疎林影裏又斜曛。停骖解劳顿。 
　　左右。那里是战场。〔末〕吿大人。这里人烟绝迹。骸骨成堆。正是战场了。 

　　【小桃红】〔外〕平沙断碛。落日荒云。举目愁无尽也。只见枯蓬底白骨乱纷纷。总古今战争人。知他是赵和燕。魏和秦。齐和晋也。岁久天荒无可问。看那狐兔纵横。鸟雀满荆榛。 
　　【下山虎】野花如绣。野草如茵。无限伤心事。敎人怎不断魂。看这满地尸骸。说甚么蝼蚁何疎。那管乌鸢可亲。新鬼衔寃旧鬼呻。弊形成灰烬。惟有阴风吹野磷。惨雾愁烟起。白日易昏。剩水残山秋复春。 
　　奠仪陈设在此。那晓得哥哥骸骨去处。只得望空祭奠呵。 

　　【蛮牌令】看骸骨怎生认。知何地丧兄身。万里羁魂招不返。空落得泪沾巾。念骨肉顚连无吿。只须将薄奠来陈。酹椒觞把哀情少伸。望尊魂来享殷勤。 
　　【尾声】天涯不得归旅榇。兄和弟永作死生分。肠断楚些哀文。 
　　左右那里。草际眠的是甚么人。〔末〕是一个求乞的军士。〔净〕吿大人。救济则个。〔外〕左右。把酒饭与他吃了。〔末与酒饭介净〕多谢大人。〔外〕左右。听他言语。与我南方人相似。怎么从军的到这般狼狈。〔末〕老汉。大人问你是那里人氏。为何这般狼狈。〔净〕吿大人。老汉是常州府江阴人。往年从岳元帅麾下到此征战。以后岳元帅精选士卒。把我儿子代役。西去讨贼。止剩老汉一身。流落在此。饥饿不得还乡。〔外〕呀。你旣在岳元帅手下征战。可晓得一个张参谋大人。〔净〕也是我同府人。怎么不晓得。〔外〕如今怎么了。〔净〕那时节杀败了契丹军马。正要点兵回去。朝廷旨意到来。着俺张大人北往五国城探望太上皇帝消息。一去四五年。至今未回。小的日夜悬望他到此带我还乡。〔末〕可是的话。〔净〕大人前老汉怎敢说谎。〔外〕左右。看他也不是说谎的人。你问他。我如今就在驿马上带他还乡去却如何。〔末〕老汉。大人说要带你还乡。你心上如何。〔净〕总领官。这大人是那里。〔末〕正是同里。〔净〕如此。大人是我重生父母。连夜随侍老大人回去。但恐跛■〈牜羊〉随赤骥。靑云飞走不容攀。 

　　【好姐姐】〔外〕听他详说事因。顿除下中心寃恨。谁想我兄。在虏庭为帝臣。〔合〕消愁闷。幸得异乡平安信。万里南归一骑尘。 
　　【前腔】〔末〕你们得遇使君。今带汝同归乡郡。蝇随骥尾。岂须愁路贫。〔合〕消愁闷。幸得异乡平安信。免作荒郊一聚尘。 
　　【前腔】〔净〕念吾南都小民。流落在边城艰窘。荷公相见怜。怎忘周济恩。〔合〕消愁闷。幸得异乡平安信。那管沙场吹战尘。 
　　〔外〕几年骨肉恨飘蓬。　　　　〔末〕萍水相逢喜信通。 
　　〔净〕今日得君提掇起。　　　　〔合〕免敎身在污泥中。 

　　第二十五出　辞婚 
　　【菊花新】〔生上〕边庭草色几回新。万里湖天月满苹。独旅暗销魂。顚沛尙怀忠荩。 
　　乡书有雁。晏裘凋弊成长叹。旅食无鱼。冯铗歌残厌久居。亲帏远别。忽惊鬓乍千丝雪。臣节终完。惟有心存一寸丹。自家奉朝命来此探候二帝。被契丹拘禁在此。不能还朝。臣子之分。固当自尽。但我老母在堂。寡妻在舍。不能无私恩之念。行囊中曾带得几卷书史。且将来一看。散闷则个。〔看书介〕这是毛诗。毛诗中说道。夙兴夜寐。毋忝尔所生。我虽不敏。料无玷于父母。又道夙夜匪懈。以事一人。我在困辱。亦为事君之故。这是孟子。孟子道。大孝终身慕父母。今日撇了母亲。却不能够厮见。又道仕则慕君。不得于君则热中。逗留在此。旣不得见二帝一面。又不能立朝事君。却做两下担误了。你看圣贤书裏。那一处不说着忠孝二字。我今旣不能事君。又不能事亲。当时母亲教我读书。也只要识些礼义。知而不能行。看他何用。 

　　【解三酲】念孩儿幼承母训。习诗书礼义之文。今日淹滞在此呵。天涯彩衣思报本。空含泪望孤云。奈何不能还家。归迟恐怀风木恨。不得高堂终养亲。还思忖。总然是天长地久。怎负亲恩。 
　　母子之私旣不能尽。君臣之义将何如。 

　　【前腔】七志六经曾解读。二典三谟知未闻。他乡锦衣思补衮空回首望枫宸孤衷自持臣子分。不得当朝亲事君。还思忖。总然是天高日远。怎负君恩。 
　　【菊花新】〔末上〕为臣当以效三仁。轩冕何如道义尊。就里自评论。改节此心何忍。 
　　下官姓王。名伦。乃先朝文正公之曾孙也。忝登张状元榜进士。除授侍御之职。奉使到此。被契丹拘禁两年。不得南还。单于要授我官职。怎负宋朝大恩。有乖君臣之义。见说单于有一公主。要选张状元为壻。卽今着汤思退议婚。但未知张状元立志如何。待我假意试他一试。此间正是他寓所。不免进去。〔见介末〕状元贺喜。〔生〕何喜可贺。 

　　【胜葫芦】〔净上〕奉命单于议结婚。甥舅国做朱陈。若是书生成合卺。管敎月老得宠冠三军。 
　　下官乃是汤思退。职授行人。奉朝命出使到此。特蒙契丹主恩遇加厚。卽今要选张侍郞为壻。着我来作伐。只是这个人有些执古相。不通世俗。这裏正是他寓居。待我进去一探。〔相见介生〕汤使臣请坐。〔净〕状元。小子有一事相干。不敢启齿。〔生〕但说不妨。〔净〕契丹主晓得足下人才出众。要把长公主选招为壻。特着小子来作伐。〔生〕下官自有荆妇在家。如何使得。〔净〕田舍翁多收十斛麦。尙欲易妇。你如今腰金衣紫。便讨了两个妻子。也何害于理。〔生〕这等败坏风俗的言语。不要说起。〔净〕他到怪我了。〔生〕王大人。你与我莫逆之交。可与我好言一赞襄。〔末背云〕待我假意一试他。〔转身介〕张大人。贵易交。富易妻。人情乎。〔生〕王大人所读何书。你也这般轻觑我。〔净〕状元。成就了罢。他也是一个君主。恐怕反而无情。那时节悔之晚矣。〔生〕王大人岂不闻颜常山段司农之事乎。我何爱一死。〔净〕颜杲卿是死于国难。你要学他忠烈。段秀实以笏击贼。终不然要打我。你说话好没分晓。〔末〕汤使臣请息怒。自有公议。〔净〕这等没家的所在。谁来公议。罢罢。我做月老的须索吃些下贱。没奈何。只得再把好言一劝化。张大人。成了这头亲事。我和你说不尽富贵。 

　　【啄木儿】〔生〕乞垂悯。听诉因。自古道儒为席上珍。念宋弘自有荆妻。叹王蠋元是齐臣看古人岂将名节损。昭昭史书垂不泯。君恩妻义。俱不可爽。我怎肯背义忘恩绝大伦。 
　　【前腔】〔净〕休推阻。略具陈。张大人。人生富贵。百年有几。叹浮世光阴眞一瞬。岂不闻卓文君潜奔之事乎。顺时变须羡相如。死臣节空笑辛宾。〔末〕状元。王庭美人谐秦晋。他形驱势迫宜随顺。莫负了殷勤冰上人。 
　　【三段子】〔生〕缅怀帝阍。料苏卿终怀虏尘。引刃自刎。〔净诨介生〕料田横终拚弃身。〔净〕只怕他无情虏酋心怀忿。把咱每弃戮成齑粉。这段良缘翻做祸衅。 
　　【前腔】〔生〕任他怒嗔。我何颜应承此因。〔净〕好笑你念头差了。他若要招我为壻。连夜就成。〔生〕任伊笑哂。我赤心孤忠自存〔末〕想他也不怕婴锋刃。汤使臣。伊家莫把言相窘。张大人且宁耐。尙有老夫人在堂。子道臣忠须当两尽。 
　　〔净〕张状元。再四苦劝。你不肯从我。如今把你的言语去报与他知道。日后莫要懊恨我。〔末〕汤使臣。更有宛曲计议。〔净〕王大人。你不肯撺掇。我也去对他说。你休要怪我。 

　　〔生〕一段姻缘似捻沙。　　　　〔净〕心偏性执笑伊家。 
　　〔末〕落花有意随流水。　　　　〔生〕流水无情恋落花。 

　　第二十六出　义释 
　　〔末上〕三军敛手待和戎。扰扰迁都避敌锋。安得上方三尺剑。直从天上斩奸雄。自家不是别人。乃是宋江手下一个兄弟。大宋为秦贼弄权。困辱诸将。契丹占扰中原。势逼南畿。卽日迁都临安。士民奔走。哭声载道。其间多有以强凌弱。以众欺寡。俺哥哥着我每沿路巡走。务要抑强制暴。恤寡周贫。行些好事。正是天上人间。方便第一。〔下〕 

　　【水底鱼儿】〔丑挑行李上〕瓦解沙崩。指临安为上京。人烟奔竞。边烽日夜惊。 
　　契丹侵扰。大宋迁都避难。兵火连绵。人家播荡。老的无处存身。只得向前奔走。正是宁作太平犬。莫作离乱人。〔下净末上诨介外上〕三尺龙泉万卷书。老天生我意何如。山东宰相山西将。彼丈夫兮我丈夫。自家宋江的便是。兄弟三十六人。横行天下。云聚星散。踪迹无定。鸣锣击鼓。剽掠有时。除非黄榜可招安。余下官军收不得。兄弟每那里。〔净末〕覆哥哥。有何钧旨。〔外〕如今宋室南迁。士民奔走。路上强暴。侵凌寡弱。你每马上巡视。但有富豪商旅。分掠他些金帛衣服。如遇孤苦贫穷。就要分赠与他。不可违我号令。〔净末应介〕 

　　【缕缕金】〔贴旦上〕家荡散。业飘零。携筐还负筥。离家庭。两口无依倚。身如蓬梗向人烟骤处奔前程。何时得安靖。 
　　〔净末〕住了。〔贴旦跪介外〕妇人。你怎么两个行路。男子汉也没有一个。敢是背夫逃走。或是官宦人家驱奴使婢。从实说来。〔贴〕吿将军。两个孩儿仕宦在外。止有这一个媳妇奉侍老身。今遇迁都。家业播荡。出来逃难则个。〔外背介〕想是个良家女眷。待我试他一试。〔转身介〕兄弟每。拿那小妇人杀了。〔净末应介〕 

　　【园林好】〔贴〕吿将军熊威暂停。容老妾一言诉鸣。〔外〕这个妇人敢不是好的。〔贴〕我媳妇罗敷节行。〔外〕罗敷是烈女。不信他有这等贤行。〔贴〕老身怎敢说谎。乞矜恕。放残生。乞矜恕。放残生。 
　　〔外〕旣是这等。杀了那老的。留了小的罢。〔净末应介〕 

　　【前腔】〔旦〕望将军哀怜下情。我姑氏今当暮龄。苟若要伤残他命。妾代死。敢偷生。〔净〕你就替他杀也不管你。〔旦〕妾代死。敢偷生。 
　　〔外〕这两个妇人到有贤行。兄弟每。放了他罢。〔净末应介〕 

　　【前腔】〔外〕看老妪孤寒可矜。这少妇贞烈可旌。想不是鹑奔妾媵。兄弟。与他些金帛。妇人收了。〔净与金帛介外〕赐金帛。济余生。赐金帛。济余生。 
　　【前腔】〔净末〕俺渠魁乾坤遍经。恤孤寡朝邦有声。故将此衣装相赠。凶变吉。死回生。凶变吉。死回生。 
　　〔外〕妇人。俺不是别人。乃是宋江将军。怜你两个孤苦。况又恩义相结。故将此金帛资助。前路如有人抢夺。只说宋江将军与你的。〔贴旦〕多谢将军。〔外净末〕正是当权若不行方便。如入宝山空手回。〔并下贴倦坐介旦〕一斟一酌。莫非前定。奴家为着迁都扰乱。荒荒张张。扶着婆婆出外逃避。一文盘费也没有。不料中路遇着强寇宋江获住。几被杀害。因见妇姑恩爱。乃授金帛相赠。自古道。智士不飮盗泉之水。廉者不受嗟来之食。本待将此非义之物遗弃在路。奈婆婆年老无措。只得隐小过以全大义。正是饥时得一口。胜如饱时得一斗。〔扶贴下〕 


　　第二十七出　赶散 
　　【水底鱼儿】〔末负行李上〕笳鼓喧轰。四方多战争。离乡别井。怎当心战兢。 
　　乱离时世。盗贼如麻。此处不是安身之地。正是心慌来路远。事急出家门。〔下净丑上〕假饶走到焰摩天。脚下腾云须赶上。自家乃是太行山草寇。今被契丹占夺中原。挟众到江南。以劫掠为生。夜聚晓散。着处为家。且喜宋朝多故。并无官军禁止。适来见一个汉子。背着行李。在此经过。怎么不见了。必在树林中藏着。且在此躱避。伺候则个。 

　　【缕缕金】〔旦扶贴上〕愁雨卧。怯霜征。程途劳跋涉。苦伶俜。怅恨姑年老。妾身羸病。况弓鞋窄小怎生行。萍踪几时定。 
　　〔净丑喝介贴旦慌介净丑〕不要慌张。在此少住。〔贴倒落包旦坐介〕 

　　【锁南枝】〔贴〕娘和女。苦又孤。〔净〕不管你孤苦。只要财物。〔贴〕萧然此身无抱负。〔净丑打介贴〕垂老死何辜。难禁这凄楚。〔丑〕把金帛来。〔贴〕金与帛半点无。望将军莫嗔怒。 
　　〔净丑〕小妇人怎的说。 

　　【前腔】〔旦〕念我离乡井。在路途。将军可怜容吿诉。〔净丑〕你两个妇人不要讨打吃。〔旦〕逃难避迁都。孤身最贫苦。〔净丑打贴介〕老妇人快把衣服来。〔旦〕休摧挫乞恕奴。只得将身来强回护。 
　　〔净丑打贴旦护介净丑推倒贴夺包袱介旦〕这是宋江将军与我的。〔净〕我每做了二十年寇盗。不曾见这两个妇人奸猾。他把金帛衣装掩在身下。只说没有。及至搜检出来。又胡说是宋江将军与他的。他便施得仁义。我每不管。只要些财物。本要砍他一刀。〔丑〕罢罢罢。旣得他的财物伤他性命何用。正是寻思总是一场梦。〔净〕你是何人我是谁。〔下贴醒介〕 

　　【前腔】神初醒。气不苏。羸身强前难举步。媳妇怎生不见只见烟树苍茫。归鸦乱噪。又是天晚了。只见烟树乱啼乌。空山欲昏暮。空嗟叹枉叫呼。怎不见我媳妇。 
　　媳妇。媳妇。〔下旦醒起介〕 

　　【前腔】荒村裏。遇贼徒。行装罄然遭劫掳。弱体强支吾。苍黄此顚仆。天色昏暝。婆婆那里去了。烟光惨人影疎。向谁行问前路。 
　　婆婆怎不见了。只得向前去寻。〔下贴上〕媳妇那里去了。 

　　【前腔】天欲暮。日易晡。茫茫此身迷处所。望眼已模糊。忧心又惊怖。空嗟叹枉叫呼。怎不见我媳妇。 
　　〔叫介〕正是浓霜偏打无根草。横雁偏寻薄命人。〔下旦上叫介〕婆婆那里去了。 

　　【前腔】心酸痛。念我姑。神魂恍然失举措。他衰病倩谁扶。饥寒有谁顾。烟光惨人影疎。向谁行问前路。 
　　〔叫介〕正是屋漏更兼连夜雨。船迟又被打头风。 


　　第二十八出　寄书 
　　【凤凰阁】〔生上〕遐荒淹滞。回首乡关何处是。谩怜靑镜旧颜非。洒尽思亲千点泪。驱驰王事。为公义私恩暂违。 
　　辛苦遭逢起一经。干戈落落四周星。山河破碎风飘絮。身世浮沈浪打萍。持汉节。困胡庭。时将长剑倚高冥。人生自古谁无死。留取丹心照汗靑。下官为使命来此。只因不就契丹亲事。被他拘禁。不容南还。光景倏忽。岁聿五更。知我家中母亲安否何如。知我兄弟妻子侍奉若何。正是虽无千丈线。万里系人心。 

　　【出队子】〔外上〕霜凋愁鬓。岁久边尘客寓居。何时按剑上彤墀。把误国奸邪来斩取。一点丹心他人怎知。 
　　下官姓洪。名皓。乃宋朝礼部侍郞。奉君命出使于此。被契丹留住。见说张状元为招壻不从。亦被拘禁在此。不免去一探问。少叙乡情则个。此间正是他寓所。不免进去。〔见介生〕洪大人请坐。〔外〕状元。贼臣误国。边将寝兵。内有秦丞相之奸。外有汤思退之佞。将我和你拘留在此。无益于朝廷。如何是好。〔生〕便是。他奸邪结党。不能祛除。我前番被汤思退谗谮。赞助单于。逼我为壻。不胜一时之忿。就欲拔剑斩那佞臣之首。然后自刎。又被王侍御苦劝道。一则老母在堂。不宜自尽。二则天子之使。不宜擅杀。有伤孝义。是以不果。〔外〕正说得是。旣有老夫人在上。权且宁耐。但不要屈节于膻腥之类便了。姑迟岁月。苟得还朝。把那奸佞之徒却做区处。〔生〕谨受教了。 

　　【梁州序】风尘孤客。皇华天使。节苦冰霜坚厉。丹心一点。终身誓死无亏。但只虑高堂日短。破镜鸾孤。两下无依倚。举头亲舍远。片云飞。愁覩斑斓五彩衣。〔合〕臣子分竭忠义。念亲恩育养全遗体。当国难怎生避。 
　　〔外〕你看那淸霜满地。白草连天。胡马乱鸣。哀笳乱发。当此之时。宁无故国之思。 

　　【前腔】淸霜衰草。黄沙边地。日晚胡笳哀泪。天涯游子。离心转觉伤悲。况那衡阳雁杳。湘浦鱼沈。苦道书难寄。几回魂欲断。思凄迷。梦绕关河月落时。〔合前〕 

　　【前腔】〔生〕醉心胸贤圣诗书。存性分朝神淸气。问平生辛苦。所学何事。汤思退那奸佞之徒。只贪一时侥幸。却笑那甘心降虏。俛首归戎。此辈眞忘耻。楚囚边塞远。任风吹。须把金戈挽落晖。〔合前〕 

　　【前腔】〔外〕想古人在顚沛流离。未尝肯贪生逐利。这班班靑史。尙垂芳誉。看那牧羊还汉。溃腹归唐。苦操眞难比。袖中三尺剑。吐光辉。不斩楼兰誓不归。 
　　〔合前外〕见说朱使臣今日南还。下官要附寄一封家书。不知准行否。〔生〕便是。下官亦修书在此相待。少刻就到。 

　　【出队子】〔末上〕别离情况。愁断河梁五字诗。故人相见在天涯。欲寄平安书咫尺。归兴匆忙。只须暂辞。 
　　下官朱弁的便是。奉使到此。事毕南还。昨日张状元再四与我说寄家书回去。只索去一吿别。此间正是他寓所。不免直入去。咱不须童子将命。期与故人觌颜。〔见介〕二位大人。下官特来吿辞。〔生〕朱大人请坐。〔末〕下官去促。不必留坐。〔外〕下官亦烦附带一书。〔末〕当得当得。〔生〕客边愧乏饯行之礼。休怪。〔递书介〕 

　　【玉山颓】〔生〕凭君传语。〔末〕传与何人。〔生〕我萱亲不须念儿。自当时一别容颜。到今来几易寒暑。更烦你传示我娇妻幼弟。望早晚躬调甘旨。〔末〕谨领谨领。〔合〕万里人南去。唱骊驹。一封书寄数行啼。 
　　【前腔】〔外〕南冠拘系。〔末〕大人几时还乡。〔外〕问南还犹未有期。叹终朝目断孤鸿。更那堪信绝双鲤。云横远树。难把我乡心遮住。〔合前〕 

　　【前腔】〔末〕阳关别意。叹征人先怯路岐。只虑着苦雪繁霜。怎跋涉万山千水。带着云笺数纸。恐路杳浮沈无计。〔合前〕 

　　〔外〕乡关万里隔风烟。　　　　〔生〕一纸音书托便传。 
　　〔末〕正是雁飞不到处。　　　　〔合〕果然人被利名牵。 

　　第二十九出　邮亭 
　　〔末扮驿卒上〕车如流水马如星。南北纷纷走不停。落日长途天欲曙。行人翘首望邮亭。自家乃是驿传裏一个供用使卒。天色将晚。恐有官员每到此停宿。免不得伺候则个。 

　　【六么令】〔贴上〕兵戈扰扰。叹孤身患苦杂逃。中途骨肉又相抛。空悲怨谩啼号。妇姑两下难寻讨。妇姑两下难寻讨。 
　　媳妇怎生不见。远远望见一个妇人来了。莫不是我的媳妇。且在此等候咱。〔丑扮妇人上〕母子不相顾。士民方乱奔。苍茫途路远。日暮正愁人。母亲怎不见了。〔叫介〕又不是。俺母亲在外逃难。适来路上遇着几阵军马。只在树林下躱避。慌慌张张失了母亲所在。只道前面走的妈妈是了。谁想不是。天色昏暝。如何是好。〔贴〕愁人莫向愁人说。说与愁人转转愁。老身不见了媳妇。一路裏寻问来。遇着一个女娘。元来他也是失了母亲。娘子。天色晚了。前面又没村落。我和你只得在此间驿裏借宿一宵。〔丑背介〕情知不是伴。事急且相随。便是。奴家是一个妇人。又没处去。望妈妈挈带一挈带。〔贴〕老身面羞。难以启齿。娘子。你须对驿使一说。〔丑〕驿使哥。奴家二人欲在此借宿一宵。望乞怜悯则个。〔末〕娘子。人烟扰攘。此间驿裏多有官员每来往。妇人家不便。及早向别处寻宿去。〔丑〕妈妈。他不容如何是好。〔贴〕你再去一央恳。 

　　【前腔】〔丑〕天光暝了。看林间宿鸟归巢。长亭渺渺路迢迢。烦借宿过今宵。〔合〕望君就裏听哀吿。望君就裏听哀吿。 
　　〔末〕不是我作难。 

　　【前腔】邮亭要道。看驰车骤马纷交。空房往往寓官僚。若官僚每知道有妇人在此呵。咱罪罚是谁招。〔贴丑〕没奈何望照顾一番。〔末〕女娘谩且来聒炒。女娘谩且来聒炒。 
　　〔贴丑〕吿覆驿使。事出无奈。望容歇一宵。自当酬谢。〔末背云〕这两个妇人举止羞涩。想是好人家的宅眷。欲待不容。他又再四哀吿。罢罢。自古道。与人方便。自己方便。便是大官员到来。只得与他一遮掩。娘子。你二人权在此回廊下就地歇宿一宵。〔贴丑〕如此多谢。〔贴〕娘子。我和你在此一坐罢了。〔丑〕正是。 

　　【前腔】〔贴〕和衣睡倒。向回廊就地铺茅。〔丑〕中心哀苦思无聊。寻骨肉盼来朝。〔末〕娘子。恐有官员每到此。你们在此休喧噪。你们在此休喧噪。 
　　【前腔】〔净随外上〕孤云缥渺。盼乡关去路非遥。高堂音问久寥寥。从今把甘旨调。左右。分付驿使不要传报前驿。就此间安歇了。〔净〕领台旨。〔叫介合〕管敎候吏休传报。管敎候吏休传报。 
　　〔末〕这是什么大人。〔净〕张探花大人。〔外〕左右。着驿子收拾宿处。〔净应叫介末〕已打点在正堂上了。请大人就此歇宿。〔外〕驿使。我行路辛苦。在此歇息。闲杂人等。不许闹炒。〔末〕大人请安稳。此处没人打搅。〔外作睡介净末诨介贴〕黄昏时候。驿馆中眞个好冷落。 

　　【集贤宾】黄昏古驿人静悄。坐来寒气萧萧。破壁残灯和雨照。惟瘦影孤形相吊。容颜渐槁。何日裏得宽怀抱。心似捣。〔丑〕妈妈。你为什么这般愁怨。〔贴〕为子妇离愁多少。 
　　〔内擂鼓介外〕谯楼上又报更了。 

　　【前腔】初更画角声袅袅。听敲窗乱叶风飘。〔内作雁声〕月暗江天孤雁叫。叹绝塞音书难到。西堂梦杳。吟不就池塘春草。心似捣。为手足离愁多少。〔净诨介〕 

　　【莺啼序】〔丑〕楼头戍鼓方二敲。冷风刮面犹峭。受饥寒这苦难熬。此身无所依靠。正四方干戈战争。况满路豺狼纷扰。心似捣。〔贴〕娘子。你为何烦恼。〔丑〕为骨肉离愁多少。 
　　〔内鼓声介末〕谯楼上更漏声又是夜半了。 

　　【前腔】〔贴〕三更漏点出丽谯。中宵魂梦顚倒。叹一家瓦解冰消。也知生死难料。避兵火慌忙走奔。奈客路遭逢强暴。心似捣。为子妇离愁多少。〔内鸡声介〕 

　　【琥珀猫儿坠】〔外〕四更时分。归梦已惊觉。野店鸡声何太早。高堂亲鬓叹衰老。〔合〕烦恼。怎能勾骨肉团圆。母子相保。 
　　【前腔】〔丑〕五更将尽。庭树野乌噪。月淡霜浓天渐晓。征夫催起正喧闹。 
　　〔合前外〕左右。馆驿子那里。〔末跪介〕有有。〔外〕驿使。我马上辛苦。正要安寝一夜。五鼓只听得这壁厢又哀怨。那壁厢又啼哭。多似妇人声音。敢有什么妇人在廊屋下歇。〔末〕没有。〔外〕休要说谎。左右你同去看。有甚么人啼哭。着他入来。〔净应同末出看介末〕你两个娘子。好意留你一宿。只管哀哭。成夜聒炒。如今事发连累我。大人在正堂上。你自去回话。〔丑〕是这个妈妈啼哭。不干奴家事。〔末〕妈妈。你自去见大人。〔丑〕妈妈。你先去回话。我随后来。奴家在路上不见了母亲。昨晚到此投宿。巴不能得天明。上路寻问。那里去管闲事。正是双手擘开生死路。一身跳出是非门。〔下贴进见介外〕来的妇人到和我母亲厮似。呀。正是我母亲。母亲。你缘何到此。〔净诨介〕谁想是老夫人。早是我不曾骂他。〔外哭介〕 

　　【哭相思】〔贴〕当日母子分离难拚舍。谁知此地相逢也。 
　　〔外〕母亲。你独自到此。嫂嫂怎生不见。 

　　【五更转】〔贴〕値乱离。遭兵火。这风波怎奈何。抛家两口出逃躱。怎想中途。忽逢强虏。姑与妇两处分。吃折挫。衰年到此没结果。地转天翻。何时安妥。 
　　【前腔】〔外〕自那时离膝下。去沙场道路赊。天南地北心牵挂。转首三年。纔瞻亲舍。〔贴〕你哥哥消息怎么了。〔外〕念我兄经战伐。无凶祸。〔贴〕旣无凶祸。如今却在那里。〔外〕被朝廷使命北迁播。骨肉凄凉。人离家破。 
　　母亲。不知嫂嫂在那里折散了。〔贴〕只在亭山脚下。其时天色昏暝。被强贼索要财物。揪打昏闷在地。醒来时两下失所了。〔悲介外〕母亲。且不要烦恼。料嫂嫂只在人家村裏。一壁厢差人寻问。哥哥在北地。料在早晚回来。母亲宜自保重。〔贴〕孩儿。只是心中撇不下。〔外〕左右。将钱二百文。赏那驿使。〔净〕有有。〔外〕驿使整理轿马。〔末〕齐备在此了。〔外〕母亲。家业旣已荡尽。且到旧时朋友家借居了。再作区处。母亲请上轿。 

　　〔贴〕三年骨肉叹西东。　　　　〔外〕萍水相逢传舍中。 
　　〔净〕无限心中不平事。　　　　〔末〕一番淸话又成空。 

　　第三十出　避难 
　　【月云高】〔旦上〕两眉长皱。愁怀与谁剖。奔走长途裏。更苦遭强寇。仰诉苍天。望将奴暗中佑。痛苦姑年老。怎得亲承箕箒。掩面无言只泪流。骨肉萧条无限愁。 
　　〔玉楼春〕芙蓉秋老颜非故。云亸翠鬟莲困步。钿钗零落镜鸾孤。为怜残影时回顾。怀羞忍耻生难度。负苦含辛谁控欣。间关冒刃救亲姑。妾身岂是卢家妇。奴家昨日扶持了婆婆出路避难。急遽之中。一些行李也不曾将得。路上遇着一阵骑兵。自称宋江将军。怜我妇姑贫苦。反赠许多衣帛金银。自意涸鳞得水。可济残生。行到山僻去处。天色将冥。又被强徒剽掠俱尽。将我与婆婆凌虐。一时昏倒在地。及至苏醒起来。日已昏惨。草树冥迷。失了婆婆所在。当时就欲赴水自尽。犹恐婆婆身无下落。以此苟留残生。随路寻问。竟没消息。其奈不曾经惯路途滋味。如何是好。正是佳人已属沙咤利。义士今无古押衙。不免再行几步。 

　　【前腔】路途生受风尘怎驰走。其奈弓鞋小。欲进还却后。孤影栖栖。何殊丧家狗。至此身狼狈。想是时遭阳九。四顾茫茫何处投。未语人前先害羞。 
　　看日影衔山。归鸦成阵。天色将晚。称早寻个宿处。那村林裏想必有人家居住。不免向前去扣门则个。开门。 

　　【普贤歌】〔净上〕夫因兵难丧边邮。寂寞蓬茅老寡妻。林深客到稀。何人扣破扉。〔内作犬吠介〕落日孤村山犬吠。 
　　天色将晚。山深地僻。有甚么人来扣我门。待老娘出去一探看。〔旦叫介净〕疾风暴雨。不过寡妇之门。这般乱离时世。有甚事来聒闹。不开不开。〔旦〕奴家是落难之人。望留歇则个。〔净〕是个妇人声音。待我开门看看。〔旦〕婆婆万福。〔净〕娘子。我看你也是个好人家宅眷。夜晚有何急事到此。〔旦〕奴家在患难之中。事出无奈。望怜悯则个。〔净〕且请裏面坐。问你原故。〔旦进介净〕娘子请坐。你在何处被难。说与老身知道。〔旦〕婆婆。一言难尽。〔净〕但说不妨。 

　　【孝顺歌】〔旦〕我衷肠事欲诉谁。间关此身经乱离。兵火满乡闾。抛家出逃避。朝东暮西。〔净〕大宋迁都。人家多被兵难。〔旦〕谁想中途。豺狼相遇。把财帛掳掠无遗。窘迫难存济。〔净〕可怜患难中又被强暴。〔旦〕遭辱挫受祸危。顚沛中失姑氏。 
　　〔净苦介〕又不见了婆婆。 

　　【前腔】〔旦〕身孤苦力倦疲。饥寒怎当怯路岐。终死向沟渠。聊生已无计。愁怀几许。念忆亲姑。知他何处。身似浪裏浮萍。荡迹无根蒂。〔净〕娘子。你原在那里住居。谁家宅眷。〔旦〕鸣珂巷是祖居。张九成我夫壻。 
　　【锁南枝】〔净〕看他形憔悴。心惨凄。生离死别眞可悲。听说那情由。莫是吾家旧恩主。〔旦嗟叹介净〕休嗟叹莫泪垂。在妾家暂居住。 
　　〔净〕娘子。你官人如今那里去了。 

　　【前腔】〔旦〕方纔凤谐侣。又辞家往帝畿。〔净〕去做甚么。〔旦〕只为春闱催试。〔净〕可曾得中试。〔旦〕独占金榜高魁。一向牵名利。〔净〕去几年了。〔旦〕六七年不见归。未审飘零在何地。 
　　〔净〕娘子莫不是张状元家。〔旦〕正是。〔净〕老身正是伊家旧奴。见说状元去征剿未归。 

　　【前腔】〔净〕你鸳鸯伴。两处飞。家园荡散无所依。娘子。途路遇逢伊。须当报恩义。〔旦〕婆婆莫不误了。〔净〕休拒阻莫致疑。妾是伊家老奴婢。 
　　【前腔】〔旦〕我愁肠暂轻慰。喜鹪鹩得故枝。免向人前羞耻。幸尔老妪相留。感荷殷勤意。但不知婆婆在那瑞安身了。心下苦人怎知。念骨肉何时再完聚。 
　　〔净〕娘子。不瞒你说。我丈夫叫做周全。原是你公公手裏家奴。后因代役西征。死在军中了。止剩得老媳妇一身。守困于此。且是山深地僻。没人打搅。你可权在此安顿了身己。谩谩的寻问老夫人下落。〔旦〕苦婆婆年纪高大。如何撇得下。〔净〕休要烦恼。老夫人在路上奔走。人晓得是张状元的母亲。料是收留他。〔旦〕如此多谢。无恩可报。 

　　〔旦〕家空夫丧妾飘蓬。　　　　幸免流离道路中。 
　　〔净〕一叶浮萍归大海。　　　　人生何处不相逢。 

　　第三十一出　潜回 
　　【谒金门】〔生上〕愁思乱。天际一声哀雁。心恋慈亲楡景晚。几番肠欲断。〔末上〕十载风尘游宦。报国务输忠款。长夜漫漫犹未旦。谩敎歌石烂。 
　　〔踏莎行〕〔生〕汉室堂堂。王臣蹇蹇。一身困厄终难免。邦危主辱死何妨。妻孤母老生犹恋。〔末〕那飮药谯玄。纳肝弘演。高风劲节眞堪羡。沧溟波浪能几枯。岁寒松柏何曾变。〔生〕王大人。我和你奉君命来此。却被小人谗谮。拘禁不容还国。奈何奈何。〔末〕状元。智者不惑。仁者不忧。勇者不惧。天生德于予。桓魋其如予何。古人一饭之德。尙且不忘。况我和你腰金衣紫。驷马高车。而受任责如此。且说我和你穿的。 

　　【红衲袄】穿的是绣云裘戴着铁豸冠。手捧着紫泥书执着白象简。我和你出入呵。七香车引着黄罗伞。五花骢拥着碧玉鞍。这般富贵呵。受君禄。心怎安。负君恩知愧赧。须信是为臣难更难。 
　　【前腔】〔生〕我也曾侍黄麻在供奉班。也曾赐金莲接士馆。只为封章奏入承明谏。致此万里边庭凋素颜。总然使困桁杨拘狴犴。我这里苦冰霜。节自完。至死心存一寸丹。 
　　【前腔】〔末〕我也曾挽天潢濯肺肝。也曾采蕨薇充糗饭。怎做得餐毡啮雪终归汉。怎做得狗盗鸡鸣潜度关。一点心怎忘君父难。六尺身可当朋友患。我一死须敎轻泰山。 
　　〔生〕年兄大人。只是我和你生不遇时。 

　　【前腔】値此汉中衰天步艰。致此国分崩朝政乱。俺忠良尽被蛮荒窜。那险邪尽做了台省官。怎能勾离膻乡持节返。那时节立朝纲当辩奸。我这里正气漫漫塞两间。 
　　〔末〕状元。我见你所志甚大。但不知羁縻于此。终身如何是了。〔生〕便是。他犬羊之类。不顾仁义。若论二帝受此困辱。卽欲舍生全义。奈上有老亲之故。下无宗祀之承。似此淹留岁月。〔末〕状元。实不瞒你说。昨日汤思退与我一符节。着下官与洪侍郞同回。因你不就单于亲事。拘禁终身。不许南还。〔生〕君臣之义。固当自尽。其奈母亲妻子悬望。如之奈何。〔末〕罢罢。自古道为朋友者死。苟巨伯负拒胡之义。柳宗元有易播之恩。我思想起来。忝辱十年之爱。将此符节与足下先回。下官留此。或有挫辱。卽当骂贼而死。〔生〕荷君轸念。死生骨肉之情。何以克当。但恐公义所不容。〔末〕不妨。见义不为无勇也。一则可以雪二帝之愤。而尽臣子之职。二则可以全足下骨肉之情。而尽朋友之义。一死何憾。〔生〕语云。君子有杀身以成仁。毋求生以害仁。足下固有成仁之美。下官难逃害义之名。〔末〕你说那里话。足下旣有经济之才。宜致君以泽民。下官又无父母之虑。当殉身以报国。公孙刎而程婴佐赵。召伯死而管仲匡齐。古人所为。惟义是从。何必再四拘拘然。但此事不可泄漏。你听我道。 

　　【东瓯令】我怀忠愤。你困顚越。密事藏机休漏泄。君危友辱心何忍。恩义两相结。你看古人当患难之际。多是见危受命。严颜之首杲卿舌。淸操厉冰雪。 
　　【前腔】〔生〕他言忠信。气英杰。视死如归心似铁。死于国难。理之当然。公孙岂为程婴刎。忠义两能竭。怀思无语自悲咽。心事与谁说。 
　　旣荷足下有生全之义。下官今夜子时之分。就与洪侍郞潜地同行了。〔末〕恐有逻骑惊觉。自宜保重。又有一事。〔生〕却怎的。〔末〕见说中原俱被契丹占了。入国时须要备御。〔生〕承指教。 

　　【四边静】中原路阻音尘绝。兵戈正骚屑。恋国更思亲。归心大刀折。〔合〕忠言剀切。忍离别。荒草漫龙沙。谁收侍中血。 
　　〔末〕我和你留此十年。不得一见二帝之面。 

　　【前腔】孤臣此恨何由灭。甘心死缧绁。你看白日贯长虹。天应眷忠烈。 
　　〔合前生〕王大人。就此拜别。〔拜介〕 

　　【前腔】衔恩飮义中肠热。情深怎抛撇。凫雁两分飞。从今死生诀。〔合〕燕歌惨切。故人别。泣把李陵衣。相看泪成血。 
　　【前腔】〔末〕英雄壮气呑胡羯今当尽臣节。大人。寄语我天王。无由拜金阙。〔合前〕 

　　〔生〕十年同患故人情。　　　　〔末〕义在何曾较死生。 
　　〔生〕南入男儿终不屈。　　　　〔末〕皇天上帝眼分明。 

　　第三十二出　媾媒 
　　【双劝酒】〔净上〕家声缙绅。雌雄州郡。十年鼓盆。难谐秦晋。试寻月老去求姻。已选定吉日良辰。 
　　小子生来豪气。原是簪缨家世。祖公曾做台卿。父亲见为运使。积得米粟如山。藏下金珠铺地。那数金谷繁华。却笑陶朱富侈。一生做事强梁。只是倚官托势。须知为富不仁。自来见利忘义。若与我钱钞分文。便索低头下跪。自古道。与其角者去其齿。与其翼者两其足。人生在世。事无十全。自家膏粱之子。百事称心。只有一件挂念。丧偶二十余年。豪家贵族。问了多少年庚吉帖。并无一个女子中怀。近闻得比先张状元娘子。寄居在邻近周老妪家。守寡已多年了。一则宦家贵眷。二则才貌兼全。十分中意。不免叫左右出来。与他商量则个。〔叫介末上〕人间天上事难凭。夙世姻缘定赤绳。若是两家非配偶。熏天气势也无能。覆官人。有何使令。〔净诨介〕你与我快叫张媒婆来说话。〔末〕官人央他说亲。同去一请。尊重其事。〔净〕说得是。这里正是他家。快叫一声。〔末〕张媒婆有请。 

　　【前腔】〔丑上〕终朝苦辛。东西寻趁。堪怜老身。遭时不顺。釜中无米爨无薪。怎得个人来说亲。 
　　〔见介〕呀。贵公子怎到寒门。媒婆媒婆。每日奔波。一身如转毂。两脚似飞梭。议婚姻因针而引线。作生计执斧以伐柯。曾说配河间织女。曾问盟月裏嫦娥。遇着达官长者。乖张也要谐和。若是妆乔悭吝。好事也要多磨。近来星辰得利。上门买卖何多。尽得金银钞贯。广受段疋纱罗。东村送我十甁好酒。西家又送几对肥鹅。今日运使宅相请。笑口便作呵呵。〔净〕张媒婆。难得我贵公子上门。适来好酒肥鹅。请我一请不得。〔丑〕公子。你那里晓得。这是做媒婆的门面。说便是这等说。鹅毛也没有在家裏。〔净〕不要调舌。且说正经事。〔丑〕公子有何分付。〔净〕小子丧偶已十余年了。着处议亲。不能厮似。见说此张状元小娘子。守寡在南门村周老妪家裏多年了。闻得他才貌绝人。特央你去说亲。〔丑〕这个容易。公子是豪门贵族。娘子又美貌芳年。有何不可。〔净〕左右。你去取那紫香囊来。〔末应下取上〕官人。紫香囊在此。〔净〕张媒婆。我父亲做官。用无数银钞。买得此物。就将去为聘。〔丑〕公子且留下。待我先去口说一番。后次将聘物去。〔净〕也说得是。〔背云〕这东西那里値得什么。旧时有一个求乞的军士。在门首叫卖。我见他饥饿狼狈。止用二升米买他的。只哄张媒婆是无价古物。他那里晓得。〔转身介〕张媒婆。卽日烦你去。你听我道。 

　　【六么令】邻居左近。有娇娥美貌靑春。相如未得遇文君。空思慕卷中人。〔合〕料知此去必从允。料知此去必从允。 
　　【前腔】〔丑〕蒙君说此因。便向他家转达殷勤。桃源有路可通津。何难会景中人。〔合前〕 

　　【前腔】〔末〕裙钗守困贫。寄食他家举眼无亲。豪门欲与缔朱陈。凭传语意中人。〔合前〕 

　　〔净〕淑女正芳容。　　　　〔末〕靑鸾信易通。 
　　〔丑〕门阑多喜色。　　　　〔合〕女壻近乘龙。 

　　第三十三出　说亲 
　　【金珑璁】〔旦上〕寒来仍暑往。那堪怀旧悲凉。嗟薄命。叹空房。孤身成肮脏。时有血泪沾裳。劳织纴罢梳妆。 
　　高堂无处问平安。夫丧边城骨已寒。自信佳人多薄命。时危转觉此身难。正是春蚕到死丝方尽。蜡烛成灰泪始干。奴家逃难到今。感蒙周老妪留此同居。岁月如流。不觉又是十年光景。但不知我婆婆流落在何处。丈夫生死如何。奈我独自一身。况又遭此乱离时世。没处寻问一个消息。只得焚香祷吿天地则个。这一炷香。愿得我萱亲老身无恙。晚年平安。二炷香。愿得我丈夫魂魄有归。保佑我此身康健。三炷香。愿得时平世泰。一家骨肉团圆。 

　　【香罗带】斋心礼上苍。听奴吿禳。亲姑老年无倚傍。知他流落在何方也。身孤另思彷徨。晨昏寝食谁奉将。骨肉伤情也。几时得相逢萍水乡。 
　　【前腔】漂零及死丧。奈皇天降殃。熏炉更添一炷香。良人为国难赴边疆也。抛战骨在沙场。求尸怎能如孟姜。除非是梦裏相逢也。几时得魂来归故乡。 
　　〔净上〕月方圆处云遮影。花正开时雨打枝。世上万般哀苦事。无过死别共生离。孺人。今日是长至之节。为何在此哭泣。〔旦〕周老妪。我寓居于此。晨夕重承温顾。今日是书云令节。思想我婆婆与丈夫。死生骨肉之情。无以自遣。因此焚香礼拜。祷吿天地神明。保扶生者康健。死者超升。是以不胜哀痛之甚。〔净〕你听我道。大凡死者不可复生。绝者不可复续。死别生离。固有前定。无以死伤生。且自宽解闷怀则个。〔旦〕周老妪。你说那里话。便做道 

　　【驻云飞】岁久天荒。节孝终身念怎忘。姑老谁供养。夫死谁收葬。嗏。骨肉叹存亡。举家漂荡。身世浮沈。彼此无依仗。〔合〕一度相思一断肠。一度相思一断肠。 
　　【前腔】〔净〕上吿娘行。死别生离固有常。世路多磨障。人事如翻掌。嗏。夫壻与萱堂。几时撇漾。休为死伤。生感泣添凄怆。〔合〕只恐人闻也断肠。只恐人闻也断肠。 
　　【字字双】〔丑上〕奴家容貌胜王嫱。绝样。为媒说合最强梁。的当。多有旷夫怨女守空房。惆怅。管敎你连夜配鸳鸯。非诳。 
　　〔净〕孺人。有人在外厢说话。待我出去一看。呀。原来是张媒婆。你手裏拿着斧子做甚么。〔丑〕周妈妈。你不晓得。常言道匪斧不克。匪媒不得。这是做媒的行头。〔净〕一向不曾到老娘家裏。今日来此。必有贵干。〔丑〕我那邻近赵运使舍人。闻得张状元娘子在你家居住。他夫人已死十余年了。特央我来作伐。〔净〕这个娘子虽在我家同住。不晓得他心志如何。你自去与他对面说看。〔丑〕娘子万福。〔旦〕婆婆是那里。〔净〕他是张媒婆。见说孺人守寡多年。他邻近有个赵舍人。特央他来作伐。〔旦〕周老妪。我守志已十年了。岂肯变易初心。受人耻笑。〔丑〕娘子。秋月春花。等闲易过。莫要因循岁月。误了靑年。赵舍人宅裏且是豪富。闻得娘子才貌出众。故此相攀。望勿作谦。以赐明报。 

　　【大迓鼓】〔旦〕休来说短长。我甘心守困。苦志居孀。他只道萍梗随波浪。怎知松柏傲冰霜。自是荆钗甘效孟光 
　　〔下丑〕周妈妈。这个娘子害羞。先去了。望你一撺掇。好言回报。〔净〕老娘这里也难说。 

　　【前腔】〔净〕这姻缘谁主张。料蓝田种玉。未有成双。总桥高架银河上。怎能勾织女并牛郞。他是个寒门贞孟光。 
　　【前腔】〔丑〕闻知此女娘。似文禽失侣。彩凤求凰。〔净〕只怕他不是这般样人。〔丑〕谩言僊女无他想。管敎中路遇裴航。须信梁鸿要选孟光。 
　　周妈妈。俺赵舍人晓得这娘子容貌绝人。定要成亲。望妈妈努力赞襄。自当重谢。〔净〕老娘理当撺掇。只怕俺娘子坚心不从。 

　　〔净〕佳人声誉重南金。　　　　〔丑〕专望靑鸾寄好音。 
　　〔净〕画虎画皮难画骨。　　　　〔合〕知人知面不知心。 

　　第三十四出　赏雪 
　　【步蟾宫】〔末上〕懒去折腰辞五斗。三径在菊松依旧。微躯此外更何求。肯厌羹藜饭糗。 
　　年老心闲无别事。麻衣草座亦容身。相逢尽道休官去。林下何曾见一人。自家姓蹇。名伦。世居巴蜀。从父宦寄外。占籍宜兴。昔年忝登张九成榜进士。蒙圣恩拜为司谏之职。只因秦桧奸党在朝。不能进贤退不肖。当时纳节还家。不料宋室南迁。乡闾播荡。来此山僻去处。人迹罕到。烽火不惊。有一故人张探花。为因家产废尽。无处寄身。一同母亲来此居住。但恨家贫。无以供膳。常切于心。今日雪天无事。不免安排酒馔。与他暖寒则个。 

　　【前腔】〔外上〕厚禄故人先解绶。仰高义长怀惭负。豺狼当道事堪忧。且向衡门株守。 
　　〔见介末〕张大人。我和你致政于此。未及数载。朝廷内外。荣辱变更。不可枚举。〔外〕便是。闻得岳少保父子俱被秦桧寃狱戮死。引进董德元等。邪佞盈朝。朝廷多故。忠良避位。如何是好。〔末〕我和你虽隐居无预。恐有剥床之灾。未免忧葵之叹。〔外〕天下安危。固不可料。但我亲手足被他陷害。十年不得还乡。中心岂无怨恨。秦贼。 

　　【懒画眉】你枉有虚名在金瓯。秦贼。你枉戴峨冠似沐猴。秦贼。你谩夸勋业等伊周。弃元佐亲戎寇。秦贼。你不管野草闲花满地愁。 
　　【前腔】〔末〕秦贼。你把狗苟蝇营尽封侯。秦贼。你把义士忠臣作寇雠。秦贼。你怀朋挟党恣奸谋。上方剑谁当授。秦贼。你不到乌江不肯休。 
　　张大人。今日雪天无事。聊备蔬酒一杯。与老母暖寒。消遣闷怀则个。〔外〕尊兄。多多扰害。何以克当。〔末〕吾翁卽若翁何必记念。〔外〕母亲有请。 

　　【挂眞儿】〔贴上〕游子天涯音信杳。贤孝妇猛地相抛数载凄惶。终朝懊恼。心事有谁知道。 
　　〔末〕母亲有请。 

　　【海棠花】〔丑上〕风色冷萧萧。穷巷何人到。 
　　张母万福。〔贴〕蹇母万福。〔丑〕孩儿请我出来则甚。〔末〕今日雪天。聊具蔬酒。请母亲陪张老母暖寒则个。〔贴〕何以克当。〔丑〕张姆姆。你看风色晓寒新。冰花乱撒银。〔贴〕长途长饿莩。边塞有征人。〔外〕葭管将传腊。梅花暗度春。〔末〕一尊聊拨闷。应不笑家贫。〔丑〕孩儿把酒。 

　　【画眉序】〔末〕风雪掩衡茅。穷巷何人问幽悄。喜尊盈腊蚁。俎有山肴。昔曾向江左分毡。休问取山阴回棹。〔合〕苦天气。同杯酒。无事且宽怀抱。 
　　【前腔】〔外〕旅泊过终朝。荏苒风尘几时了。在穷途靑眼。赖有同袍。想天意憔悴荆花。怪雪色侵凌萱草。〔合前〕 

　　【前腔】〔丑〕云气掩重霄。旷野江空绝飞鸟。看羣山失翠。总是琼瑶。三白应岁事占祥。六出喜天公施巧。〔合前〕 

　　【前腔】〔贴〕终日困蓬蒿。涸辙余生叹枯槁。念乡园何处。骨肉萧条。紫塞外游子牵愁。靑镜裏流年催老。〔合前〕 

　　【扑灯蛾】〔贴〕荷蒙频宠招。怀恩怎生报。〔外〕重感故人意。对酒且须倾倒也。念离多会少。论友朋亲义似同胞。〔合〕总然是范张管鲍。这情深契厚。不啻生死交。 
　　【意不尽】〔合〕寸肠莫为闲愁搅。且对景酣歌喧笑。凭取淸尊破寂寥。 
　　〔贴〕柴门风雪晓寒加。　　　　〔末〕飮罢淸尊酒更赊。 
　　〔丑〕休恋故乡生处好。　　　　〔外〕受恩深处便为家。 

　　第三十五出　南归 
　　【满庭芳】〔生上〕客梦阑珊。乡心迢递。瞢腾似被余酲。〔外上〕风沙吹鬓。月冷晓霜淸。〔生〕娄大人怎生不见。〔末上〕十载淹留边地。叹征裘染尽膻腥。〔净负行李上合〕重回首。帝城何处。诣阙请长缨。 
　　〔外〕西山东海莫容身。芒履萧萧万里尘。〔生〕游说尙存三寸舌。死生惟有一慈亲。〔末〕丹心故国江云冷。白骨他乡塞草春。〔合〕俯仰乾坤成浩叹。黄金横带是何人。〔生〕洪大人。娄使臣。昨日王侍御怜我有老母在堂。把他的符节与我。着下官潜自逃回。正是万死一生。实出无奈。如今且喜脱离朔漠王庭。只恐前路尙有阻滞。〔外〕旣有符节在手。料无方碍。〔末〕你看星河错落。烟雾横斜。想是四更时分了。恐有追骑后来。只得趱行几步。 

　　【甘州歌】〔生〕残星破暝。想夜寒关隘未有鸡声。归心如箭。怎惮路途驰骋。〔外〕闻得汉臣苏武。留此十九年。始得归国。〔生〕丹心尙存容鬓改。持节还乡悲子卿。〔合〕瞻亲舍。脱虏庭。遥随星斗向南征。趋王命。转帝京。腰横长剑气峥嵘。 
　　【前腔】〔外〕东方日未生。见破云残月尙随人影。愁烟霏雾。一望裏野色冥冥。〔生〕这个台是汉李陵的望乡台。〔外〕高台望乡空在眼。降虏当年羞李陵。〔合〕思乡念。游宦情。哀鸿过处旅魂惊。丹心老。客鬓星。何时飞舃拜朝廷。 
　　【前腔】〔末〕川原一望平。在路途何意顾瞻风景。阴山闲静。难禁这爽气严凝。着处草都是白的。这搭儿草怎么靑。空怜汉妃孤冢在。草色经寒犹自靑。〔合〕风尘卧。霜露征。骖騑驰骤骆驼轻。狼烽堠。骠骑营。貔貅彪虎怎留停。 
　　【前腔】〔净〕胡笳几处鸣。又数声谯角呜呜相应。旌旗成阵。愁遇着逻骑游兵。〔末〕这个铁柱。是晋时南平太守所立。〔净〕当时晋臣征战地。勋业尤存铁柱名。〔合〕经沙障。涉水程。千山纔过万山迎。胡尘暗。猎火明。愁云低锁汉长城。 
　　【尾声】〔合〕叹飞蓬何时定。忧亲恋国思无凭。泪洒西风一片冰。 
　　〔生〕思家恋阙共沾襟。　　　　〔外〕迢递关河思不禁。 
　　〔末〕正是路遥知马力。　　　　〔净〕须知日久见人心。 

　　第三十六出　强婚 
　　【七娘子】〔旦上〕人离业败家何在。念亲姑几回伤慨。数载漂零。何时欢会。也知否极当通泰。 
　　兔丝附蓬麻。引蔓固不长。嫁女与征夫。不如弃路傍。暮婚晨吿别。无乃太匆忙。佳人多薄命。底须重悲伤。允矣君子心。岂是薄幸郞。奈为王事縻。宦游赴边疆。彼苍不憗遗。婴此锋刃殃。征魂谁为招。白骨委沙场。嗟予未亡人。十年尙居孀。不须怨截耳。不须歌采桑。素心坚似石。淸节凛如霜。三复寡鹄公。凄凉断人肠。奴家自从夫丧。守志如昨。了无辱身之虑。寄居于此。朝不保暮。几欲自经于沟渎。奈婆婆漂流他处。身无下落。望天可怜见。早晚得一相会。奉事以终天年。全此节孝之名。实为万一之幸。忧惶偃蹇。思不能堪。昨日又被那老乞婆来恼一场。心上好闷。正是龙逢浅水遭虾戏。凤入深林被雀欺。 

　　【生查子】〔净上〕桃源旧主人。恩遇心难背。菽水奉晨昏。自愧无鲑菜 
　　〔见介〕孺人。连日见你眉间黄色。莫不有些喜事来也。〔旦〕周老妪也来取笑我。自从丈夫去后。身经患难。借居于此。将及数载。苟有禽兽之行。却不连你也玷辱了。昨日这个老乞婆好生轻觑我。如若再来无礼。定不与他干休。〔净〕孺人不要怪他。他是做媒的。受人央凂只要婚姻事成就。自古道树正不怕月影斜。且自耐心。 

　　【前腔】〔丑带香囊上〕张家纔歇迎。李家忙接待。奔走不曾停。只是贪财贿。 
　　〔见介〕周妈妈。我昨日回去。那赵舍人自到我家裏抵死相央。就将聘礼来。选定十五吉日。就要成亲。望妈妈赞襄。自当重谢。〔净〕他是我的主母。怎敢多言。张媒婆。不知将什么定礼来。〔丑〕只将此香囊为定。临到吉日。别有羊酒礼物上门。〔净〕老奴不晓得。这个绣囊。直得几文钱。〔丑〕你不识得。古人重义。曾有荆钗作聘。这香囊到是无价古物。望娘子容纳则个。〔旦〕老乞婆恁般无礼。 

　　【桂枝香】流离顚沛。一身狼狈。谁怜我寡鹄陶婴。守困蓬门七载。念结发旧恩。念结发旧恩。移天难再。如何纳采。老乞婆。笑你虽为媒。便有蓝田玉。今生事不谐。 
　　〔丑〕周妈妈。好言一撺掇。 

　　【前腔】〔净〕看他眉攒愁黛。容含羞态。堪怜守寡樊姬。怎肯把初心更改。〔旦〕不要采那老乞婆。〔丑〕娘子。你不要假乖。〔净〕不须用论争。不须用论争。娘行休罪。只应宁耐。笑良媒。枉付靑鸾信。须知事不谐。 
　　【前腔】〔丑〕娘子。伊家休怪。非妾轻凂。奈缘他富室檀郞。要选那娇娥为配。想赤绳系足。想赤绳系足。姻缘厮对。也是无如之奈。周妈妈。我惯为媒。已定蓝桥约。何愁事不谐。 
　　周妈妈。这个赵丙舍人。倚官托势。豪强无比。见说此间娘子。容貌绝人。定要为婚。已选正月十五之吉成亲。特着老娘将此香囊为定。再无辗转。周妈妈。你就做一个主张。终不然要娘子自家出口。〔净〕张媒婆。不要恃强做事。必须通个商量。〔丑〕商量商量。做过难当。凭你作见。收了香囊。正是情到不堪回首处。一齐吩咐与东风。〔下净〕好笑好笑。这个张媒婆不由分说。撇下聘物。到加祸在老娘身上。孺人。这般无籍。如何对付他。〔旦接香囊悲介〕 

　　【玉胞肚】乞婆无赖。故生狞强纳聘财。全不顾礼义纲常。向人前满口胡柴。寻思就裏。敎人覩物泪盈腮。谁信香囊是祸胎。 
　　【前腔】〔净〕娘行听解。且休为闲非恼怀。料阴霾暂掩靑天。有一日雾散云开。他花言巧语。夸张聘物胜金钗。羞杀温家玉镜台。 
　　【前腔】〔旦〕香囊堪爱。我姑嫜亲自制裁。叹于今物在人非。念夫壻去时曾佩。追思往事吾家旧物是何来。老乞婆。教你舌剑唇鎗反受灾。 
　　〔净〕孺人。你旣怪那老乞婆无礼。不要收他聘物便了。适来怎么执着香囊。到有留恋之意。〔旦〕周老妪。岂不闻李氏断臂。淸风满耳如生。文君夜奔。遗臭千年未冺。你虽与我数年同处。那里知道衷曲之事。〔净〕想必是爱此香囊做得好样制。故此留意。〔旦〕我在流离之际。那有此闲情。这个香囊。原是我婆婆做的。丈夫佩带二十多年。因见军中身死。被一个军士在那战场内拾回。如今不知怎么又落在那无籍之徒手裏。却将来做聘物。覩物伤情。以此不胜哀苦。〔净〕不钻不穴。不道不知。我那里晓得这个香囊原是老安人做的。又是大官人带的。流落在战场内。千乡万里。又被军士拾回。想必为赵运使家买了。今日却将来做聘物。姻缘幅辏。事有如此。孺人。这个赵舍人家势豪横。临期定来促逼。早要思量计策回他。〔旦〕周老妪。古之列女。节重生轻。我所以不能自尽者。只为婆婆尙存之故。倘若强暴果来无状。岂肯恋惜残生。有玷名节。〔净〕孺人。闻得有个观察使大人。将按临本府。我随侍你且到城中尼姑寺寄居数日。待大人下马。就带这香囊一竟到察院裏陈吿。以绝其念。〔旦〕也说得是。 

　　〔净〕孤贫无倚受人欺。　　　　〔旦〕覩物伤情感旧时。 
　　〔净〕雪隐鹭鹚飞始见。　　　　〔合〕柳藏鹦鹉语方知。 

　　第三十七出　得书 
　　【破阵子】〔贴上〕绿鬓因愁变尽。朱颜为病凋残。〔外上〕远书有雁何由到。长铗无鱼只自弹。几时怀抱宽。 
　　〔重叠金〕〔贴〕东风吹尽山川冻。梅花枝上春光动。〔外〕独有宦游人。偏惊物候新。〔贴〕北来鸿雁少。塞上音书杳。〔外〕沙晚鹡鸰寒。谁能故急难。〔贴〕孩儿。乡园自遭兵火之难。客舍在蹇大人家。又是十年光景。嫂嫂的消息。竟没处寻问。你哥哥留在虏地。总为朝廷之事。身不由己。如何书信也没有一封寄来。我心上好烦恼。〔外〕母亲且省愁苦。料只是路途间阻。没有便风。 

　　【懒画眉】〔贴〕看那寒襦上点点泪痕斑。晨镜裏萧萧形影单。怎能够佳儿佳妇再团圞。只因故里遭兵难。几处凄凉百事难。 
　　【前腔】〔外〕谁道是诗书误儒冠。岂是高卧衡门学素餐。聊将菽水奉亲欢。喜得逆旅逢靑眼。免使破甑生尘愁范丹。 
　　【不是路】〔末上〕渡水登山。边塞萧条行路难。风霜苦。今朝幸喜到乡关。暂偷闲。为故人就裏传书简。〔贴〕孩儿。门外有甚么人来。〔外〕未审何人到此间。好启柴门看。如逢故友忙迎款。〔见介〕呀。使君枉临何干。 
　　【前腔】〔末〕大人。我是故友朱弁。〔外〕从何处来。〔末〕五国城中奉使还。状元处。一封书寄报平安。〔外〕重劳烦。家兄未审何时返。〔末〕未得回家。为王事间关滞外藩。〔外〕朱大人。裏面请坐。〔末〕不必留坐了。就此吿别。天将晚。一心去速还朝伴。恐违钦限。 
　　〔下贴〕孩儿。是谁。〔外〕朱使臣附寄哥哥书来。〔贴〕且喜且喜。孩儿。书上怎么说。 

　　【小桃红】〔外〕九成百拜。母亲尊前。到此离程远。岁时屡迁。料媳妇能调膳。〔贴悲介外〕兄弟解承颜。恨此身滞犬戎。困辱终难免。未审何时返故园。偶有人归便。略付寸笺。魂断南云万里天。 
　　〔贴〕恁的几时能够回来。 

　　【蛮牌令】我衰年値乖蹇。他绝塞苦顚连。空敎神思乱。望得眼儿穿。我终日裏愁肠九转。到如今尺素空传。越敎人中心惨然。料为忧愁断送残年。 
　　【前腔】〔外〕他一身累轩冕。万里困腥膻。我十年劳梦寐两地望风烟。念骨肉何由会面。况夷夏阻绝山川。论忠孝应难两全。且请慈亲暂自消遣。 
　　〔贴〕弟念兄兮母念儿。　　　　〔外〕一封书到更添悲。 
　　〔贴〕天长地久有时尽。　　　　〔外〕此恨绵绵无绝期。 

　　第三十八出　治吏 
　　【普贤歌】〔净上〕靑灯黄卷恨无缘。充补粮房一吏员。上司不见怜。腌臜受万千。峻法严刑忧怎免。 
　　末名唤做萧骥。本是酇侯遗裔。曾充府学生员。其奈时乖不利。学校大人小考。道我文章不济。被他剥下蓝衫。打做粮房司吏。根脚虽是低微。出门多少豪气。对官府一似同僚。见上司犹如儿戏。背律令如背蒙求。作行移似作对句。跟随不用直司。使唤全是皁隶。贿赂不离私门。苞苴常盈下处。谁知近日官司。都变了往年时势。见府官似鼠见猫。接上司如狗爬地。朝朝在马后奔驰。日日在案前立跪。动不动扯下圆领头巾。打得我皮穿肉碎。吃不过这苦楚勤劳。恨不得投河自缢。〔哭介〕我那里是提控外郞。〔内云〕你是谁。〔净〕我是个风流子弟。〔内云〕休说出本相来。〔净〕见说观察使大人将次下马。该房文卷不淸。定受刑责。不免寻个能事的与他商议。 

　　【前腔】〔丑上〕内庭天使下旬宣。威惠能廉赞化权。公文星火煎。只愁得罪愆。若念乡情须顾恋。 
　　〔见介〕你怎么这等面带忧容。〔净〕你不知。观察大人将到。掌生杀之权。不是作耍。我粮房数目。一笔也不淸。如何是好。〔丑〕不妨事。你多买些酒肉请我。与你一条活路。〔净〕就此典衣沽酒。望指教一番。〔丑〕如今来的大人是本府人。我自小与他同窗。我就与你陪话。〔净〕你不要调嘴。见说鎭江北路官吏打杀了无数。又有一件不好。〔丑〕却怎的。〔净〕本府大人都往西边接了。就没一个人役向前答应。如何是好。〔丑〕我一力包荒。没事没事。〔末上〕一封丹诏下彤闱。万里淸风动绣衣。将见阳春穷海宇。不须金斧动霜威。观察使大人到也。闲杂人闪开。 

　　【似娘儿】〔生上〕今日是何年。优诏许持返故园。遐荒万里循行遍。周贫恤困。摧豪擿隐。从敎黎庶无寃。 
　　日日河边见水流。伤春未已复悲秋。山中旧宅无人住。来往风尘共白头。下官自从那年勉承母命。献策圣朝。忝中甲榜之魁。因当道忿恨。窜逐遐荒。十年不得还乡。幸遇故人王侍御。舍生全义。得脱身于虎狼之窟。正是一身去国六千里。万死投荒十二年。如今且喜奸党消澌。朝纲正道。蒙圣恩拜为观察使。循行郡县。咨访民风。自谓昼锦归荣。得遂定省之愿。不料帝郡自遭迁都之难。乡闾摇荡。故旧凋零。母亲妻弟俱流离转食于他处。正是山河风景原无异。城郭人民半已非。左右那在。〔末〕覆大人。有何钧旨。〔生〕这是我父母之邦。休得张皇。惊怖下民。〔末〕领钧旨。〔生〕这一角文书速发下郡县。访问老夫人崔氏。夫人邵氏。张探花大人三口下落。香金一百贯。送去玄妙观中。修设好事。保佑合家眷属。明日上元之节。亲自到观中拈香。〔末〕理会得。〔生〕那跪在丹墀下的是甚么人。〔丑〕小人是六房都吏。〔生〕府县官怎么不见。〔净诨介〕谢提控你回话。〔丑〕闻知大人威风震慑。府县官都往他州迎接去了。〔生〕不许出郭迎接。那有此理。〔丑〕吏典不敢说谎。委的去接两个月了。〔生〕你两个外郞是甚么出身。〔丑〕吏典是儒学生员。因卖明理补任兵房。〔净〕吏典亦是生员。见充粮房司吏。〔生〕旣是儒学出身。必然晓得书义。〔净丑〕尽晓得。〔生〕那兵房外郞。我且问你。弃甲曳兵而走怎么说。〔丑〕这个要问他临阵逃回。〔生〕问他书义。到讲在律上去了。着粮房外郞来问他。〔净〕有有。〔生〕原思为之宰。与之粟九百。辞。子曰。毋以与尔邻里乡党乎。〔净〕这是那移出纳。典吏这里升合不敢。〔生〕这厮好打。问他书义。都讲律条。也罢。那兵房外郞就讲读兵律一篇。〔丑〕战马岂宜私卖。从征不敢违期。罪科边境索军需。飞报军情擅调官军者斩。事同失误军机。乖方抚驭亦当诛。总犯了朝廷律例。〔生〕粮房外郞也要背律。〔净〕律是萧何定的。与吏典这里无干。〔生〕胡说。干着钱粮条款律说将来。〔净〕这个容易。春月载阳。北风其凉。赵钱孙李。项祝董梁。子路负米。男效才良。子建八斗。器欲难量。户封八县。老少异粮。〔生〕满口胡柴。左右打那厮。〔净〕可怜见。大人要背粮律。吏典句句不敢少粮字。〔生〕月递支收数来看。〔净〕大人下马急了。府官又不在。一时不曾备得粮数。〔生〕这厮好生无礼。左右。剥下衣服打五十下。赶出门去。〔丑〕看乡里面上。望饶恕些。 

　　【风马儿】〔生〕我奉天诏循行郡县。察民情惩恶劝善。无知吏曹才识浅。对吾行敢强辩。甘受刑罚吃棍鞭。甘受刑罚吃棍鞭。 
　　【前腔】〔末〕俺恩相霜威铁面。巡四国褰帷露冕。探微擿伏能视远。休得犯风宪。尀耐无知敢妄言。尀耐无知敢妄言。 
　　【前腔】〔丑〕我自小曾亲笔砚。颇有些高明识见。人人都称为大掾。弄刀笔。换文卷。谁道淸廉不爱钱。谁道淸廉不爱钱。 
　　【前腔】〔净〕枉做个粮房典吏。背律令一筹不展。作弊瞒官遭罪谴。望停威赐方便。谁信吾曹有二天。谁信吾曹有二天。 
　　〔末〕使相威声播九州岛。　　　　〔丑〕动摇山岳鬼神愁。 
　　〔生〕正是奉法朝朝乐。　　　　〔净〕须信欺公日日忧。 

　　第三十九出　祈祷 
　　〔丑扮道士上〕扫石焚香礼碧空。露华偏湿蕊珠宫。如今说得天坛上。万里无云月正中。小道乃是玄妙观中一个表白。今日上元佳节。本观铺设净坛。启建黄箓大斋。不拣追荐先亡。保安本命。一切檀那都到此聚会。远远见两个娘子来。想必是聚会的。且念几句消灾经。 

　　【翫仙灯】〔旦上〕宝殿瑶庭。紫极上淸眞境。到此来瞻神礼圣。〔净上〕只见巨鼎腾烟。华灯散影。俛首皈依。听演黄庭内景。 
　　〔丑〕二位娘子到此何干。〔旦〕见说僊观修设胜事。特来赴会。望提典一回向。〔丑〕不知是祈安荐亡。就此拈香。通说情旨。 

　　【亭前柳】〔旦〕姑老久漂零。夫死滞幽冥。〔丑〕旣是这等。又要禳星。又要荐亡。〔旦〕为姑行善果。生死两安宁。〔合〕志诚一念通三省。生者消殃。亡者早超升。 
　　〔丑〕妈妈也通情旨来。 

　　【前腔】〔净〕稽首礼三淸。我夫死在边城。况遭兵难苦。仗此荐亡灵。〔合前〕 

　　【前腔】〔丑〕一卷洞玄经。万点法华灯。管敎都一照。免使暗中行。 
　　〔合前〕门外一簇人马闹炒。想必是官员每来上香。你二位回避。〔旦净〕大抵乾坤都一照。免教人在暗中行。〔下〕 

　　【玉台令】〔末随生上〕十载边塞风烟。怎想一家播迁。叩首祷龙天。保禳特赐周全。 
　　〔见介丑〕大人稽首。〔生〕你是甚么执事。〔丑〕小道是表白。〔生〕请法官出来。〔丑〕师父有请。〔净上〕贫道身微贱。出家三第院。不戴七星冠。头插一枚箭。不着五铣衣。身披一幅绢。脚穿破靸鞋。手执干木片。日裏化斋粮。夜间眠藳荐。好酒吃三甁。那通咒百卷。肥肉啖二觔。那烧丹百炼。口腹恣贪求。修得两足健。徒长六十年。不曾识州县。见说上司来。吓得心兢战。没处可逃身。只索去参见。稽首拜大人。望看天尊面。大人。小道来迟。望乞恕罪。〔生〕道士起来。只要法事虔诚。〔净〕不知大人做甚功果。〔生〕只为母亲妻子兄弟三人漂流他处。与我祈安集福。一家早得完聚。〔净〕小道启请洞中玄虚太极无极中山神咒元始玉文按行五岳八海知闻。凶秽消荡。道气常存。上开八门。飞天法轮。僊道鬼道。生门死门。神道释道。景门休门。人道业道。开门杜门。畜生地狱。惊门伤门。北斗七星。太乙十神。左辅右弼。五福四神。蕊珠碧玉。靑华凝神。冲玄长星。五殿正神。虔诚稽首。来叩玉宸。为因骨肉。漂散离分。朝夕痛念。情悃无仲。母亲崔氏。鞠育之恩。室家邵氏。结发之恩。兄弟九思。手足之恩。早来聚会。仰乞洪恩。至心皈敬礼星君九天应元雷声普化天尊。请大人上香。 

　　【江儿水】〔生〕堪悲故乡。自遭兵火。骨肉乱离。灾危未免。未知何地再团圆。〔合〕时逢上元。人修善缘。保一家相逢如愿。 
　　【前腔】〔末〕三乘九皇。望赐方便。玉烛宝香。特来上献。俺恩官恳祷意精虔。〔合前〕 

　　【前腔】〔净丑〕淸都贵神。妙林经卷。祈禳众生。广开宝殿。星冠鹤氅礼重玄。〔合前〕 

　　〔生〕为因骨肉痛伤心。　　　　〔末〕特过玄坛启法音。 
　　〔净〕但愿应时还得见。　　　　〔丑〕果然胜似岳阳金。 

　　第四十出　相会 
　　【光光乍】〔丑扮经历上〕幙府是公厅。案牍甚劳形。见上司忙把衣衫整。跪伏在阶庭供给应。 
　　下官乃是本府一个经历。观察使大人出去行香未到。不免打扫公厅。伺候则个。〔净末喝道上旦上跪介〕大人吿状。〔净〕闪开闪开。〔旦起身介〕 

　　【水底鱼儿】〔旦〕富室侵凌。到官司特诉鸣。高台明镜。暂将节驾停。〔末〕妇人过去。大人来了。〔生上〕揽辔徐行。管敎民庶宁。施仁发政。坐看狱讼平。 
　　〔旦跪介〕大人吿状。〔生〕吿甚么状。〔旦〕吿强横非法事。〔生〕旣是非法事。着他到衙门裏来吿。〔末〕大人着你到衙门裏来吿。〔生作进衙门坐介旦随入跪介〕 

　　【前腔】〔旦〕俯伏阶庭。怎当心战兢。大人可怜见。孤豚落穽。望哀怜一济生。〔末〕天使威声。四方神鬼惊。休来触令。敎咱吃罪刑。 
　　〔生〕不要惊他。等他仔细说来。〔末〕妇人。大人着你说来。〔生〕你吿甚么状。 

　　【好姐姐】〔旦〕土豪〔生〕名姓甚么。〔旦〕官余赵丙。平白地将奴婚聘。〔生〕把甚么为聘。〔旦〕把香囊撇下。指空逼事成。〔生〕你不从便罢。〔旦〕强凌并。妇人怎和男儿竞。贫者难同富者争。 
　　【前腔】〔生〕看他情实可矜。这聘物将来作证。我推奸辩诈。料应难隐情。抑强横。从实诉供名和姓。枉直昭然辩明。 
　　〔生〕妇人。你家裏就没有父母兄弟。如何自来吿状。 

　　【前腔】〔旦〕念奴孤身寡影。况逃难他乡别井。孀居困穷。此身甘布荆。〔生〕你丈夫死后。能守志如初么。〔旦〕潜追省。守志愿同共姜行。岂负亡夫张九成。 
　　〔净喝介末〕怎么说着老爷的名字起来。〔生〕不要闹炒。且问你丈夫是什么人家。何年身故。〔旦〕丈夫是张状元。被秦丞相差往征战。死在边疆。已十余年了。〔生〕娘子请起。下官负义了。〔净诨介生旦拜介〕 

　　【糖多令】〔生〕王事苦羁縻。终身别凤帏。〔旦〕边程万里信音稀。怎想重谐连理。〔合〕深感慨。好伤悲。 
　　〔生〕夫人手裏什么东西。〔旦〕是紫香囊。〔生〕这物是我失在战场。如何得到此间。正是延平之剑再合。洛浦之珠复还。好怪好怪。必是祥瑞之兆。夫人。但不知母亲在那里。〔旦〕为迁都兵乱。在外逃难。已分散十年了。〔生悲介〕 

　　【大圣乐】〔旦〕欲语泪已先垂。想当初遇难时。妇与姑漂散如风絮。此生安否怎生知。〔生〕夫人。你卽今在那瑞安身。〔旦〕若非是周家老姥相周济。怎能够今日和伊谐凤侣。〔合〕凭谁语。为生离死别。无限憔悴。 
　　【前腔】〔生〕恨一身远阻天涯。换星霜十载余。为萱堂鎭日频流泪。为室家终日皱双眉。只指望还乡尽把愁肠洗。谁想道翻使离愁添几许。 
　　〔合前〕夫人。母亲兄弟。几年上和你分散。你且备细说与我知道。〔旦〕当时自中春闱试。汝弟归来养亲志。家庆方纔岁一周。忽有西征凶问至。萱亲闻此痛心伤。命子求尸赴战场。适値迁都贼兵起。乡闾烽火警苍黄。勉力扶亲出奔窜。岂料中途遭寇难。空山日暮思昏迷。妇北姑南遂分散。从此漂零十二年。存亡消息竟茫然。旧恨新愁说不尽。两行涕泪空涟涟。〔生〕夫人。且不要哀苦。料母亲必有下落处。我已差人各处访问了。〔旦〕离乱之中。只恐疾病死生奈何。〔生悲介〕夫人。且到后堂换了衣服出来。〔旦〕不是一番寒彻骨。怎得梅花扑鼻香。〔下〕 

　　【夜行船】〔贴同外上贴〕昼锦煌煌归故里。灵鹊报喜动慈帏。〔外〕游子依依。亲难兄将弟。〔合〕光彩顿生眉宇。 
　　〔末〕吿大人。老夫人已到了。〔生迎接介〕 

　　【步步娇】〔生〕叹当初只为功名事。俾母子成遐弃。怎想漂零在路隅〔贴〕幸今日又得团圞喜。〔外〕弟和兄只道永参商。从今友爱歌棠棣。 
　　【翫仙灯】〔旦上〕琴瑟久乖张。整宫商重调角征。 
　　〔见介〕婆婆也在此了。 

　　【步步娇】叹乡闾播荡遭时否。只意做沟渠鬼。途路风波两处飞。妇姑彼此无依倚。〔合〕天敎今日此相逢。喜一家骨肉重完聚。 
　　〔生旦拜贴介生〕少小离乡老大回。乡音不改鬓毛衰。山河风景原依旧。城郭人民眞可哀。〔旦〕藳砧零落悲中路。姑氏漂零叹衰暮。破镜鸾孤喜再圆。北堂萱老椿如故。〔外生旦拜介外〕萧条关塞未休兵。有路无家问死生。子由深恋伯兄义。韩子难忘丘嫂情。〔贴〕风波满眼遭顚沛。骨肉东西今十载。日落山阳笛又哀。云横秦岭家何在。〔净丑末〕正是孝诚忠义格天心。夫妻子母重相会。〔贴〕媳妇。你如何得到此。〔旦〕奴家因被赵丙将紫香囊强聘为婚。特来察院陈吿。以此邂逅相会。〔贴〕孩儿。你在边地几年。磨了多少风霜苦楚。〔生〕母亲。一言难尽。 

　　【玉交枝】音尘迢递。飘泊孤身淹外夷。为功名未遂男儿志。北堂久冷斑衣。伤心载歌陟■〈山巳〉诗。瞻云已洒思亲泪。〔合〕看香囊离合有期。对靑灯浑如梦寐。 
　　【前腔】〔旦〕兵戈时世。妇和姑伊东我西。婆婆。驱驰远道谁扶侍。朝夕裏痛苦酸嘶。〔贴〕媳妇。你在何处栖身这几年。〔旦〕皇皇此身无所依。幸周家老姥相留住。〔合前〕 

　　【前腔】〔外〕一从登第。与吾兄分别帝畿。惊闻讣报来边地。奉亲命远去求尸。归来故园皆已非。幸邮亭母子得相会。〔合前〕 

　　【前腔】〔贴〕孩儿你两个当时别去。値迁都乡关乱离。荒忙两口出逃避。怎想中路艰危。那时被贼分散了。孤身自怜何处归。你兄弟偶尔回来。天敎会合邮亭裏。〔合前〕 

　　【川拨棹】〔合〕这会合眞奇异。况一门全孝义。上表章奏达丹墀。上表章奏达丹墀。愿吾皇褒封玺书。〔合〕显门墙耀闾里。显门墙耀闾里。 
　　【前腔】〔合〕昼锦联荣世所奇。况孝义与忠贞人怎知。看山川草木增辉。看山川草木增辉。会天恩加封母妻。〔合前〕 

　　【余文】从他使尽牢笼计。誓此生节义无亏。须信道人欺天不欺。 
　　〔贴外〕十年骨肉恨飘零。　　　　〔生旦〕今日相逢诉别情。 
　　〔净丑〕管取一封天子诏。　　　　〔末合〕表扬四海孝贤名。 

　　第四十一出　酬恩 
　　【逍遥乐】〔贴旦上〕镜裏容颜改。恶说干戈盈四海。〔生外上〕山阳笛响不堪闻。风光冷淡。故旧销沈。往事难论。 
　　〔贴〕孩儿。往事凄凉不可论。暮年伤感亦消魂。〔旦〕羞临破镜窥容鬓。肯把残妆拭泪痕。〔生〕终散黄金酬士死。难将寸草报亲恩。〔外〕六龙城外兵戈地。故老于今有几存。〔贴〕孩儿。我和你今日母子兄弟夫妻再得团圆。实出于万死一生之幸。兵戈之际。多少仁人义士。泯迹无闻。亦可伤慨。况你奉朝廷特旨。观察天下民风。举贤旌义。乃是职所当为。孩儿到此地位。报恩施惠。将来待何日。〔生〕母亲言之有理。孩儿在胡。被契丹逼招为壻不从。情愿就死。却被拘禁终身。不许还乡。幸得同年王侍御怜我有老母在堂。舍死就义。脱身南还。今日骨肉相亲。皆故人之恩赐。如此大德。中心岂敢有忘。早晚当奏朝廷。作一区处。〔贴〕我和你兄弟昔在患难之中。若非蹇司谏大人仗义施仁。亦难保生于今日。媳妇多亏周老姥奉养之恩。亦不可不报。〔生〕母亲。孩儿卽当奉命。只是王邻母不知漂泊何处。〔贴〕亦当寻访。〔生〕左右那里。〔丑上〕厅上一呼。阶下百诺。覆大人。有何钧旨。〔生〕你与我去三山南首请蹇大人到此。就往城中尼姑寺寻周老姥速来相见。〔丑〕领钧旨。 

　　【前腔】〔末上〕故友恨飘蓬。兵戈信不通。正是十年劳远别。一笑喜相逢。 
　　〔丑〕吿大人。蹇大人在门首。〔生〕请进来。〔丑报末进见介生〕老母援溺之情。小弟提携之义。大恩未报。又辱先施。〔末〕大人殉身持节。当居典属国之先。衣锦还乡。岂在会稽守之列。非特故人私喜。直与中夏增辉。〔见外贴旦介生〕大人请坐。〔净上〕挟辅明大义。赐炙成私恩。老身见说观察使大人是我那张状元。特来参异。〔进见介〕老夫人。且喜骨肉团圆。〔贴〕周老姥。孺人多蒙解衣推食之恩。未得补报。〔旦〕相公。漂母拯饥。曾以千金之报。翳桑饿士。犹怀箪食之恩。蹇大人高义。宜悬旌扬显。周老姥私恩。理宜酬谢。〔生〕夫人也说得是。左右。取金十笏。绢十端。幷酒果之礼来。〔丑〕正是剑诛无义汉。金赠有恩人。吿夫人。酒果金帛在此。〔生〕周老姥。白金十笏。绢十端。聊表薪水之劳。再容重谢。〔净〕老夫人。大人。奴婢待主之常情。不当如此。不须挂怀。决不敢受。〔生〕收了。〔旦〕周老姥。多多亏你。可受了罢。〔净〕恭敬不如从命。老夫人大人在上。不敢固辞。多谢赏赐。 

　　【临江仙】〔末〕大人。十载朝廷持汉节。天敎昼锦荣归。〔外〕故人相见眼偏靑。纲常钟鼎。身世羽毛轻。 
　　【前腔】〔贴〕今日团圞多喜气。当时苦恨漂零。〔旦〕周姥济死肯忘情。恩深转无语。怀抱自分明。 
　　〔生〕左右将酒过来。〔丑〕酒在此。 

　　【一封书】〔生〕陈策佐圣君。为朝纲多佞臣。从当道怒嗔。誓遐荒弃此身。旧业都随征战尽。满目山阳笛裏人。〔合〕倒芳尊。暗消魂。生死难忘骨肉亲。 
　　【前腔】〔外〕君多行寡伦。不须矜雷与陈。论交义可珍。未须夸廉与蔺。患难能将恩义尽。此道曾为旧主人。 
　　〔合前末〕大人。下官也贺喜一杯。〔生外〕如此多承。 

　　【前腔】〔末〕记当日觐帝宸。又分违十二春。空回首暮云。想风神入梦频。今日昼锦荣归呵。公义私恩能两尽。忠孝如君有几人。〔合前〕 

　　【前腔】〔贴〕自乡关动战尘。避兵戈愁路贫。蒙公相礼义眞。与恩波济涸鳞。佩德怀私言怎尽。孩儿。结草衔环来报恩。 
　　【皁罗袍】〔旦〕那日身遭艰窘。向穷途逃难。进退无门。何由北海遇孙嵩。多蒙老姥相怜悯。〔合〕几年相顾。怎生负恩。千金相赠。未足报恩。敎人感激萦方寸。 
　　【前腔】〔净〕老妪孤身贫困。恨朝昏菽水。未尽殷勤。荷蒙恩赐帛和金。怀羞负赧眞忘本。〔合前〕 

　　【侥侥令】〔生〕风波遭险运。骨肉受艰辛。〔外〕念君倾盖浑如故。却笑白头仁不仁。 
　　【前腔】〔贴〕居安还自忖。感旧欲沾巾。〔旦〕况地北天南无信音。知是死和生两处分。 
　　【尾声】〔合〕风尘往事今休问。都撇下旧愁新恨。须把长歌赋厄迍。 
　　〔生外〕衔杯叙旧益凄凉。　　　　〔末净〕邻笛声中又夕阳。 
　　〔贴旦〕心为感恩长惨戚。　　　　〔丑合〕鬓因经乱早苍浪。 

　　第四十二出　褒封 
　　【柳穿鱼】〔净上〕官司差点做都官。案牍劳形几时闲。闻说玉京天诏下。奉迎奔走甚烦难。排仪仗。列旌干。疾忙到此设香案。 
　　自家是个本县耆老。今有诏书到郡。旌表张状元门闾。特差我打点彩旗金鼓。迎接香案则个。 

　　【六么令】〔丑上〕天恩涣汗。使者星轺远下朝端。微臣一念动龙颜。施忠义革凶奸。〔合〕管令海宇阳春满。管令海宇阳春满。 
　　自家宜兴县大尹是也。闻得朝廷有诏书到来。着耆老整备香案。不知完备未曾。〔净〕香案完备了。〔丑〕正是雷霆严号令。雨露沛洪恩。 

　　【前腔】〔生旦贴外上〕绯袍象简。紫诰辉连凤帔花冠。皇恩飞。男和女列淸班。 
　　〔合前见介丑〕大人。公服在身。不敢行礼。〔生〕宰公。下官闻得诏书到来。〔丑〕大人。朝廷知道忠臣孝子。节妇义夫。兄弟竭恭爱之情。朋友尽急难之义。人事旣合。吉庆宜来。〔生〕多蒙宰公谕美。 

　　【前腔】〔末捧诏书上〕云章锦灿。一纸丹书万里传颁。五云回首是长安。瞻天表拜金銮。 
　　〔合前〕圣旨已到。跪听宣读。诏曰。风化之原。实系纲常。人伦之本。莫先孝悌。其有节义者。可不奬劝。以勉将来。迩者常州郡守申奏。观察使张九成。持节十年。不屈身于戎虏。抛家万里。恒切念于庭闱。报国以忠。事亲以孝。张九思弃官就养。克尽事母之诚。赴难求尸。尤切爱兄之义。其母崔氏。授经教子。志有逮于轲亲。勉子成名。行不忝于滂母。其妻邵氏。服劳奉养。操行贞廉。不遗亲于顚沛之间。终守节于流离之际。孝忠之道。萃于一门。节义之风。轨乎万世。张九成升授兰陵郡公。张九思升授金紫光禄大夫。母崔氏封懿德夫人。邵氏封兰陵郡夫人。其父张廉。追赠吴兴郡公。兼访得礼部侍郞洪皓。秉忠义而不忘乎主。际艰危而不辱其身。司谏蹇伦。弃职而怀嫉奸之心。纳交而厚恤难之义。都元帅岳飞。治兵仁勇。而屡收征讨之功。报国精忠。而卒堕奸权之计。侍御王伦。全节事君。不惭先令公之德。舍生死友。诚有古烈士之风。丞相秦桧。误国谀佞欺君。潜怀虏寇之私。有失人臣之道。行人汤思退。屈节于腥膻之区。俛首有狗彘之行。曰忠曰义。惟佞惟奸。洪皓升授资善大夫柱国。蹇伦升授浙江提刑使。岳飞追赠鄂武穆王。王伦追赠礼部尙书。秦桧汤思退并加诛削。呜呼。旌善惩恶。申公匪私。死者旣沐恩光之贲。生者宜享爵位之荣。钦此钦遵。谢恩。〔众〕万岁万岁万万岁。 

　　【山花子】〔生〕举家飘荡遭兵火。连年困辱腥膻。幸全躯生还故园。岂图耀后光前。〔合〕圣明朝褒功尙贤。黄麻紫泥丹凤传。仙槎使节来九天。亿兆腾欢。四海传宣。 
　　【前腔】〔外〕萱庭幸得身康健。荆花喜复枝连。锦云袍文章灿然。鹤冠凤帔联翩。〔合前〕 

　　【前腔】〔旦〕钗荆寄食甘贫贱。冰霜苦节弥坚。喜鸾胶再续断弦。乐昌破镜重圆。〔合前〕 

　　【前腔】〔贴〕诗书敎子惟吾愿。难效孟母三迁。喜鸾章褒封暮年。恩光又贲及黄泉。〔合前〕 

　　【节节高】〔众〕煌煌昼锦旋。耀山川。天恩特厚褒封典。金章炫。花诰鲜。门楣显。丹书五彩云霞绚。举头谁道天颜远。〔合〕荫子封妻世应稀。加官进爵人争羡。 
　　【前腔】〔众〕淸朝紫禁僊。抚黎元。观风四国巡行遍。持天宪。节义全。经纶展。臣忠子孝从来鲜。须知百行为冠冕。〔合前〕 

　　【余文】人间善恶宜惩劝。管取紫香囊五伦新传。万古丹心照简编。 
　　忠臣孝子重纲常。　　　　慈母贞妻德允臧。 
　　兄弟爱恭朋友义。　　　　天书旌异有辉光。 

　　香囊记终 
