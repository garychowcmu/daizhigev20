《六十种曲 双珠记》

（明）沈鲸 着

（明）毛晋 辑


双珠记

（明）沈鲸 着 

绣刻演剧十本

第六套

白兔
杀狗
昙花
龙膏
飞丸
东郭
节侠
双珠
四贤
牡丹 

绣刻双珠记定本 

●双珠记目录 

第一出
家门始终 

第二出
元宵灯宴 

第三出
风鉴通神 

第四出
勾补军伍 

第五出
母子分珠 

第六出
从军别意 

第七出
军门优恤 

第八出
假恩图色 

第九出
二友推恩 

第十出
助恶谋奸 

第十一出
遇淫持正 

第十二出
遗珠入宫 

第十三出
剑击淫邪 

第十四出
协谋诬讼 

第十五出
刑逼成招 

第十六出
狱中寃恨 

第十七出干避兵失侣 

第十八出
处分后事 

第十九出
卖儿系珠 

第二十出
夫妻永诀 

第二十一出
眞武灵应 

第二十二出
姑妇相逢 

第二十三出
京邸叙亲 

第二十四出
术士玄谋 

第二十五出
北斗化僧 

第二十六出
奏议颁赦 

第二十七出
纩衣寄诗 

第二十八出
遇赦调边 

第二十九出
纩衣得诗 

第三十出
师徒传习 

第三十一出
辕门遇友 

第三十二出
举途乡谊 

第三十三出
剿虏同功 

第三十四出
因诗赐配 

第三十五出
廷对及第 

第三十六出
邮亭失珠 

第三十七出
赴婚遇兄 

第三十八出
吉筵叙故 

第三十九出
珠传女信 

第四十出
与珠觅珠 

第四十一出
西市认母 

第四十二出
并拜荣升 

第四十三出
弃官寻父 

第四十四出
僧榻传音 

第四十五出
月下相逢 

第四十六出
人珠还合 

第一出
家门始终

【蝶恋花】〔末上〕钟送黄昏鸡报晓。昏晓相催。世事何时了。万古千愁人自老。春来依旧生芳草。

忙处人多闲处少。闲处光阴。几个人知道。独上小楼云杳杳。天涯一点靑山小。〔问答照常〕 

【法曲献僊音】足学王生。守贞郭氏。偕补郧阳军伍。怒激奸谋。酿成寃狱。哀诚感通眞武。赖术士祈天府。宽刑调边土。

慧姬苦。入宫闱。纩衣诗意。君垂悯。赐结今生鸳侣。孝子幸登庸。弃官阶行求父母。四贵同时。验天纲前定之数。羡双珠聚散。可以匹休合浦。

王济川从军受诬。



郭小艳鬻子全贞。

慧姬女寓诗赐配。



九龄儿弃职寻亲。 

第二出
元宵灯宴

【齐天乐】〔生上〕师颜祖孔深紬绎。授受斯文一脉。道岸先登。天街思陟。整顿凌云双翮。飞腾未得。且揩洗灵珠。琢磨璞璧。待善价求沽货皇家。方显人中特。

〔鹧鸪天〕养晦衡门志可贞。琼琚玉佩灿星辰。词锋颖利疑无敌。笔力纵横似有神。三峡水。满腔春。龙蛇之势以存身。雉膏会使当时食。尽摅忠诚赞紫宸。小生姓王。名楫。字济川。涿鹿鄙夫。雕虫小技。焚膏继晷。费终岁之钻研。刮垢磨光。窃古人之糟粕。诸史已探其旨趣。六经颇究其渊源。旣无董子天人之资。安有韩公山斗之望。正是崇拳石以成泰华。积涓流而至沧波者也。然而烂烂锦心。夙寓凌云之笔。棱棱玉骨。方乘犯斗之槎。争奈兰省缘疎。无由踊跃。云衢路杳。莫遂翱翔。未宾于舜门。且乐乎颜巷须信简易工夫终久大。支离事业竟浮沈。小生世系荆湖道郧阳卫军籍。先年因刘黑闼之乱。流寓涿州。先祖生我先伯先父二人。不幸先父早世。先伯又被郧阳勾补军伍去讫。喜得老母盛氏。康宁无恙。门户萧条。终鲜兄弟。膝下承欢。惟荆妻郭氏。妹妹慧姬而已。小生虚度三旬。止生一子。方年四岁。小字九龄。今日正是元宵。不免薄具张灯之宴。聊伸舞彩之私。早间已邀韩姨娘在此。须索分付娘子与妹妹。请母亲出来同赏则个。〔叫请介丑上〕 

【宝鼎儿】新正圆月夜。是处莲炬。星球冲莹。〔老旦〕撒锦茘年年遗事。叹暮龄光阴难柄。〔旦贴〕乐府神僊分两籍。遥向慈帏称庆。〔合〕喜灯月交辉。壶觞兼举。因时消兴。

〔相见介老旦〕老身生于盛氏。嫔于王门。早丧藁砧。仅存儿女。柏舟眇眇。矢志终身。萱草萋萋。销魂半世。镜中畏见靑鸾舞。琴裏愁闻黄鹄音。家虽替于前人。业妄期于后胤。争奈囊空甁罄。奚堪旦夕之忧。力倦形衰。难驻光阴之逝。正是夜雨靑灯孤枕泪。春风寒食九泉心。孩儿过来。闲门自闭。淸夜宜安。你请大姨娘与我出来。有何话说。〔生旦贴〕元宵佳节。灯月同明。聊具杯酒。少遣时光。〔丑〕人生百岁。光阴有几。旣有灯酒。可暂一乐。〔合〕谁家见月能闲坐。何处闻灯不看来。〔生递酒介〕 

【锦堂月】绛阙春明。冰轮桂满。须臾露台光炳。三五元宵。暮霭瑞烟相映。惠风销焰蜡摇丹。淸露浥烘炉流矿。〔合〕人中景。愿岁岁今宵。共拚酩酊。〔旦贴〕 

【前腔】偏称。禁漏花深。绣工日永。星桥火树纵横。见九市三街。芙蕖遍开千顷。绮罗丛粉黛容娇。珠翠簇麝兰香盛。〔合前丑〕 

【前腔】堪并。阆苑层城。蓬壶方丈。霁色湛然如镜。咫尺鳌山。云中羽调轻淸。望龙楼复道飞惊。瞻凤辇翠华临幸。〔合前老旦〕 

【前腔】思省。衰发星星。忧怀耿耿。争奈室如悬磬。届此灯期。怎禁得触物关情。望孤儿鹗荐高骞。冀弱女鸳盟谁订。〔合前〕 

【醉翁子】〔生〕倾听。我母氏因时寓警。敢策励驽骀。快当驰骋。〔旦贴〕引领。要早奋经纶。须信荣亲在显名。〔合〕非画饼。似脱颖囊锥。头角峥嵘。

【前腔】〔丑〕高迥。论鏖战文场取胜。喜学海波澜。准拟首先羣英。〔老旦〕休逞。恐风阻翔鹍。未遂扶摇万里程。〔合前〕 

【侥侥令】帏展辉云锦。帘垂晃水晶。料得十二都门人汹涌。铁马响春冰。户未扃。

【前腔】彩云笼月冷。宝气绕星淸。恍惚素娥如将下。灯酒劝残更。乐太平。

【尾声】人生斟酌皆前定。况逢时肯辜节令。谁能保来日阴晴。

千门灯火报年丰。



镜裏铅云不汝同。

到底行藏谁预定。



莫将身世负春风。 

第三出
风鉴通神

【窣地锦裆】〔末上〕谩夸三峡倒词源。俊骨英风气浩然。春融桃浪激诸贤。鲲化溟蒙会独先。

江波冉冉连天碧。瑞气文光映草色。卧龙惊奋旧精神。咫尺云霄应可陟。小生姓孙。名纲。字天彝。本贯涿州人氏。质性温醇。才华伟俪。诗书资博约。已优游乎鸢飞鱼跃之天。礼乐致中和。愿鼓舞于虎啸龙吟之地。虽收时论。未际运期。且守孔孟规模。可致伊周事业。大抵有基方筑室。未闻无地忽成岑。我有窗友王济川陈献夫二人。遐襟耿度。望不可齐。懋学宏才。晦之益显。诚文场之迅足。词林之羽仪者也。今年大比。昨约二友来议应举之事。此时想亦将到矣。〔小外上〕 

【前腔】五星炳焕聚奎边。多士昂昂意象鲜。行看捧日上尧天。驰骤须先着祖鞭。

官样文章大手笔。衙官屈宋谁能匹。冀得鸿胪第一传。平地雷轰声霹雳。小生姓陈。名时策。字献夫。荷山川之旷灵。所存粹美。结日月之慧气。厥秉英明。咀嚼琼瑛。而允矣入神。翦剔绮丽。而灿然惊目。名未彰于帝里。志犹笃于亲庭。今当大比。昨承孙兄约议赴举。此是他门首。不免径入。〔见介生上〕 

【菊花新】铿锵礼乐迈三千。上国观光利用前。禁苑喜莺迁。星斗胸罗期展。

〔见介〕〔浣溪沙〕〔生〕小院闲窗春色深。〔末〕重帘未卷影沉沉。〔小外〕遗编岂敢废研寻。〔生〕义理一原须得意。〔末〕知行两字在潜心。〔小外〕人间至乐尙儒林。〔末〕盖闻荆山之玉。无翼而飞。郁浦之珠。不胫而走。其登于章华。称以结绿。虽人莫增其美。亦必待人而举之。吾辈抱负固多。若不由当道推荐。何以致身于显要。〔生〕孙兄说那裏话。自古神龙出渊。风云自异。璞玉为器。瑚琏俱珍。道旣在我。人自求之。岂患莫己知哉。〔小外〕君子进德修业。欲及时也。乐则行之。忧则违之。今当大比。未免上京取应。但恐鹍溟水阔。难舒奋翮之心。蟾窟天高。莫遂攀枝之手耳。〔生〕穷通有命。富贵在天。不必预为多虑。〔末〕功名得失。皆有先兆。闻得袁天纲先生精于术数。能知未来事。缙绅无不敬信。朝廷亦尝宣召。待以隐士之礼。近日到此。寓在城东。欲请二兄往问前程消息。不知尊意若何。〔生小外〕如此甚好。望乞指引。〔末〕二兄旣允。卽当请行。〔行介〕出处有先机。人情不预觉。一语觉迷途。殷勤寻郭璞。迤逦行来。此间就是。〔问介外内应上〕 

【前腔】庖牺遗緖费钻硏。赖有君平演后传。征应妙通僊。休咎几微如见。

伯阳曾有易参同。夺尽阴阳造化功。养取心中眞六甲。稽疑叶吉妙无穷。卑人袁天纲是也。有客相呼。须索迎候。〔见介〕三位解元何来。〔众〕久慕高风。不胜心渴。特瞻雅范。聊展敬私。〔外〕卑人材犹樗栎。景迫桑楡。忽辱驾车。殊辉蓬荜。动问高姓贵号。〔生〕小生王楫。字济川。〔末〕小生孙纲。字天彝。〔小外〕小生陈时策。字献夫。〔外〕三位俱大贵人也。素未荆识。此来必有见谕。〔众〕老丈听吾等相吿。 

【玉芙蓉】埋头已有年。文战频遭蹇。幸当今宾兴天下英贤。要将敷对倾肝胆。未必靑钱皆中选。风云便。问何能鹗荐。望示迷途。临期庶免叹迍邅。

〔外〕元来三位下顾。要问前程之事。〔众〕今当大比。求卜一卦。以决所往。〔外〕卑人之术。不止于卜。又能风鉴。断人终身事业。〔众〕旣善风鉴。尤觉便易。乞赐一相何如。〔外相介〕三位俱是贵相。但发得太迟。所谓大器晚成也。〔看生介〕王解元之相。有些古怪。当慢慢的讲。且先相此二位。〔看末介〕孙解元。 

【前腔】庞儿如月满。眉际靑云敛。最宜他珠庭日角高悬。三才平称荣非浅。五岳旋归德可宣。孙解元。你黄甲登庸。靑琐预籍。贵则贵矣。但恨时运未至。〔生〕他做何等官。甚时可到手。〔外〕司风宪。须十年始现。羡柏府兰台。崇阶密勿寿绵延。

〔末〕承教了。〔外看小外〕陈解元。 

【前腔】仪容眞伟烈。双瞬光飞电。更堪钦虎头燕颔胥全。英声奇骨人中彦。怒发刚髯阃外权。陈解元。你金符号令。玉帐威风。贵则贵矣。但不由黄甲出身。乃是军功致位。目下时运也未至。〔小外〕我本书生。素非武弁。若说军功。无日可得矣。〔外〕莫怪我说。依你尊相。要见得飘踪边塞。方能遂意干戈。专征战。须十年始现。陈解元。你到那时。还有一桩奇遇哩。可喜可喜。〔小外〕有何奇遇可喜。〔外〕羡桂掖牵丝。追踪红叶赐姻■〈女连〉。

〔众〕不信有这等事。〔外〕非卑人胡说。相法见得如此。〔看生介〕王解元。尊相好古怪。 

【前腔】丰姿虽冠冕。气色殊难辨。你印堂昏暗。驿马发动。必有远戍之苦。〔生〕应在几时。〔外〕卽见了。苦来朝戎装远离乡田。咳。不好说得。〔生〕君子问灾不问福。但说不妨。〔外〕你到那裏。又遇孛星为敌。要见圜扉淹滞寃终雪。骨肉参商事可怜。〔生〕若如此。怎得出身之日。〔外〕无伤。英布当刑而王。那时卑人助一臂之力。转危为安。功名又在远方。看你男女宫明显。又主令郞高第。官居淸要。〔生〕命旣折挫。岂望身荣子贵。〔外〕非卑人虚美之言。数皆前定。〔生〕应在几时。〔外〕也发得迟。要见功勋建。须十年始现。羡桥梓同荣。断应缉续破应圆。

令郞与孙解元同榜。足下与陈解元同功。官禄虽异。时运相同。若论先屈后伸。所差不远。〔众〕过蒙推奬。何以克当。〔外〕目下虽若空谈。将来必有实验。三位不消疑讶。〔众揖谢介〕 

【前腔】空灵三寸舌。藻鉴神明显。想吾侪与君夙缔深缘。蒙推休咎知惩劝。当愼行藏觊斡旋。〔外〕三位功名来迟。非人之力能强。休生怨心。〔众〕何尤怨。且安贫处贱。俟数极时通。那时奋发任高骞。

双眸炯若鉴悬秋。



能向尘中定品流。

单父吕公君莫是。



神机秘诀动王侯。 

第四出
勾补军伍

【阮郞归】〔小生〕玉麟铜虎布新条。褰帷肃下僚。一襦五袴颂声遥。心专抚字劳。

五马分符竹。专城寄独优。政成征檄至。借寇一年留。下官涿州刺史梁栋是也。连日迎送上司。不曾理事。未免案牍堆积。如今正是早衙时分。叫左右的放牌投文。〔左右丑净上〕千里关山远。孤身道路难。官差急如火。时刻不盘桓。〔见介小生〕你是甚么人。〔净〕小人是荆湖帅府差来勾取军丁的。有批文投上。〔小生〕接上来看。〔看介〕荆湖道节度使司为淸查军伍事。照得兵部勘合通查天下军伍。旧管新收。开除实在。俱要造册知会。以凭操调。行据郧阳卫申称。军人王沂病故。见今缺伍。查得本军原籍涿州。合行勾补。为此檄仰涿州常该官吏查取本军亲支以次户丁。幷妻解送着伍。须至檄者。旣是军务。叫左右的速拘王沂本管里老进来查取。〔左右介末丑上〕暂时离井地。咫尺诣琴堂。〔见介小生〕你两个是郧阳卫军人王沂的亲管里老。〔末丑〕正是。奉老爷呼唤。有何分付。〔小生〕你们听我道。 

【大迓鼓】无端召尔曹。荆湖帅府淸查军伍。移文火速。千里迢迢。整齐军伍防征剿。本军王沂病故。要勾取他户下以次人丁顶补。明查支派莫浑淆。〔合〕若有稽违。罪罚不饶。〔末丑〕 

【前腔】明公命我曹。取黄册一查。便知他户下丁数。疏支的派。析见秋毫。相应补伍丁拘到。刻期起解在明朝。

〔合前末丑查册介〕一户王沂。户丁王津王楫。〔小生〕王津王楫是王沂何人。〔末丑〕王津是王沂的弟。王楫是王津的男。王津已故。该王楫补伍。拘他夫妻起解便了。〔小生〕叫左右的点一名防夫进来。〔左右介外上〕递文书出入百般公府。解囚犯往来万里程途。〔见介小生〕都近前来听我分付。 

【前腔】丁宁戒尔曹。这名军丁须知紧要。务使防范坚牢。军门交割方为了。莫敎纵弛致逋逃。

〔合前末丑〕小人们只管勾取。若是长解军门交割。这两个人的干系。〔净外〕 

【前腔】关防属我曹。登山涉水。千里辛劳。风霜餐宿勤昏早。批回各要及期销。〔合前〕 

军丁查补系钦依。



奉檄勾追不可违。

正是一心忙似箭。



必须两脚快如飞。 

第五出
母子分珠

【临江仙】〔旦抱儿上〕闲阶和煦花如拥。柔风帘幙摇红。辘轳声转粉墙东。宝猊烟未冷。山枕梦成空。

〔南乡子〕晓日压重檐。斗帐春寒起去忺。天气困人梳洗懒。眉尖。淡画春山不喜添。闲把绣丝挦。认得金针又倒拈。陌上游人归也未。恹恹。满院杨花不卷帘。奴家郭氏之女。王郞之妻。乳名小艳。阅世三旬。宜家十载。荆钗韦布。恒存澹泊之心。木栉芰裙。弗替坚贞之素。蝉鬓倦梳愁折凤。蛾眉羞照恐惊鸾。姑氏颜衰。已迫桑楡之景。良人学就。未沾雨露之恩。乳哺婴孩。苟延世裔。力供釜甑。莫继晨昏。人不堪我之忧。形弗若心之泰。正是惟有深闺憔悴质。年年常倚绣床看。今当大比。丈夫必往应试。但家贫乏费。如之奈何。待他回来商量。再作区处。〔生上〕 

【前腔】金门射策文星拱。洋洋意气如虹。三奇六甲未应通。雨偏侵漏屋。风不助冥鸿。

〔见介旦〕官人。试期将近。路费不周。亲衰子幼。如何是好。〔生〕娘子。功名且莫提起。日下卽有灾祸。是为可忧。〔叹介旦〕官人。你未飮上池水。岂知未然事。今宵之飮食。尙不能保。况来日之阴晴。其可预推乎。〔生〕娘子说那里话。居安思危。保身之道。〔旦〕纵使适遭其阨。敢问何以见之。〔生〕昨日同孙陈二友。往访术士袁天纲。扣问前程之事。被他断尽终身得失。是以知其将然。〔旦〕旣有此话。愿闻其详。〔生〕娘子听我道。 

【桂枝香】凭他言讽。俾吾情悚。道我来朝祸出无端。骨肉家庭难共。〔旦〕他说官人往何处所。做甚勾当。〔生〕去边塞戍戎。去边塞戍戎。〔旦〕不信有这等事。〔生〕不止于此。还有凶处。〔旦〕请备细说。〔生〕旣遭愚弄。复罹寃讼。〔旦〕若然。汝我终身休矣。〔生〕不终穷。他许我十年后因军功而富贵。否极还须泰。父子同荣锦绣丛。〔旦〕 

【前腔】聆君所诵。浑如春梦。可怜颖悟高贤。顾被狂夫耸动。〔生〕趋吉避凶。儒者之事。〔旦〕纵趋避可从。纵趋避可从。空谈奚重。徒忧何用。官人。你且放从容。信步行将去。穷通系命宫。〔末丑净外奔上〕 

【入赚】帅令如风。疾来到王家户限中。把声儿悄。窥观窃听探形踪。〔生旦惊介〕恁羣雄。缘何抢攘轻厮哄。〔众〕为尔伯身亡取嫡宗。〔生旦哭介〕列位何来。〔众〕荆湖帅府有批文在此。军情重。勾追严急休惊恐。〔缚生旦生旦哭〕祸从天送。〔老旦贴忙上〕 

【前腔】想来文名姓误相同。全仗恁乡官秉至公。〔众〕休胡说。昨日太老爷呵。当堂查核。昭然支派岂朦胧。〔末丑〕王沂是你的伯。王津是你的父。王沂无子。该你补伍。〔老旦贴〕旣是这等呵。可使弥缝。愿解簪脱珥充酬奉。〔众〕官法如炉。把来当耍哩。猛可地令人怒发冲。〔扯生旦介老旦贴哭介〕恳借通融。变生仓卒无门控。〔跪求介众〕苦恼此心堪恸。

〔末丑〕天上人间。方便第一。我们且出外边。待他收拾起身。〔净外〕上命遗差。盖不由己。罢罢罢。便放从容些。正是当权若不行方便。〔末丑〕如入宝山空手回。〔并下生旦〕 

【掉角儿】霎时间述言未终。征应速祸不旋踵。鹿撞心熏然似焚。粟生肌凛然如冻。〔叩拜天介〕摅微忱。吁苍穹。幷神众。默相途中。〔老旦抱生贴扯旦哭介合〕离怀种种。行踪汹汹。叹骨肉拊膺顿足。曷胜哀痛。〔老旦贴〕 

【前腔】觊他年将能化龙。恨今日蓦成衰凤。守衡门仅有母妹。望云山别无昆仲。此一行。受牢笼。不轻纵。差操劳冗。

〔合前老旦〕孩儿媳妇。你此一去。値我暮景。不知今生再得见否。我有明珠二颗。是先世所遗。不敢轻弃。今分一颗与你带去。我自留一颗。以寓合浦还珠之意。〔分珠与生旦介众上扯生旦哭并下老旦贴哭倒介〕 

【尾声】泪如镕。身如巩。岂堪彼此叹飘蓬。未卜今生可再逢。

蓬门寂寞守孤穷。



骨肉东西变故凶。

屋漏更遭连夜雨。



船迟又遇打头风。 

第六出
从军别意

【出队子】〔末小外行上〕宾兴多士。宾兴多士。准拟观光上帝畿。骤闻兰友戍天涯。不觉离愁锁两眉。作恶中年。玉筯并垂。

〔西江月〕〔末〕否泰循环若梦。安危转展如云。不须计较苦劳心。万事元来有命。〔小外〕得雨潜龙自化。失时屈蠖难伸。且凭诗酒慰孤颦。来日阴晴未定。〔末〕王济川从军。卽刻起程。我辈挽留无计。如之奈何。〔小外〕势不容已。只好助些盘缠。少尽朋情而已。〔末〕此是馆驿前了。待他来时。相与分携作别。〔净外押生旦旦抱儿上〕 

【前腔】乍离阎里。乍离阎里。先自销魂怯路岐。云山杳缈共驱驰。正是加餐努力时。西出阳关。料没故知。〔生末小外抱哭介〕 

【哭相思】龆龀之交今已矣。牵衣泪洒垂杨地。

〔生〕天有不测风云。人有无端祸福。袁天纲之言。信不诬矣。〔末小外〕莫非命也。顺受其正。王兄当为道保重。以图远大。〔生〕功名之事。心已成灰。旣为武弁。又何远大之图。〔末小外〕休说那话。韩信拔于卒伍。班超奋于佣书。古之豪杰。皆困而后亨。况袁天纲之言旣信于今。则吾辈功名之事可征于后矣。请自宽怀。勿生永叹。〔生〕过蒙淸诲。足感厚情。但与二兄十年同笔砚之交。一旦赋河梁之句。分襟恨别。把臂伤情耳。〔末小外〕王兄行急。愧无所赠。吾辈共备白金十两。聊充赆私。〔生〕道礼之馈。却之不恭。〔悲介〕老母乏养。愿将此转惠以代甘旨。彼此均感。〔末小外〕家贫不是贫。路贫愁杀人。此物乞收去用。令堂甘旨。自有我二人支持。不劳挂念。公西华使齐。冉子尙为之请粟。况兄临患难。吾辈肯恝然于令堂乎。此物必请收了。〔生旦收谢介生〕蒙二兄光送。不忍轻舍。聊有短歌一首留别。以见鄙意。〔末小外〕愿闻愿闻。〔生〕十年文事今投笔。呑吐虹蜺付长策。荆楚由来用武州。谈笑功名在锋镝。生平自信辕门豪。襟怀磊落轻萧曹。千金新买五明马。茜罗巧织团花袍。时侪不忝称雄伟。三尺昆吾挂秋水。醉来奋激一拔看。寒月空林泣山鬼。〔末小外〕王兄佳作。正与袁天纲之言相合。妙哉妙哉。旣领尊教。吾辈不容无言。各有小诗奉赠。〔生〕至感至感。〔末〕儒冠乍解挂戎衣。籍籍名香幕府知。奇绩定为明主建。佳音莫遣故人稀。官桥细柳嘶征骑。南浦淸歌趁落晖。自古功名当壮岁。东西何用惜暌违。〔小外〕雄剑飞霜出匣新。玉骢金勒已嘶频。乱云山色燕城晚。远树旌光楚水春。激烈不移心捧日。征诛赢得事惊人。而今送别还伤别。行看滇池勒上勋。〔生〕二兄佳句。过于期望。但恨才菲德薄。不能仰副盛意。〔净外催行介生旦哭拜别介〕 

【忆多娇】蒲柳质。山水窟。迢迢千里伤行役。望断回琴幷点瑟。〔合〕珠泪双滴。珠泪双滴。未审重逢甚日。

〔末小外〕今日与王兄此别呵。 

【前腔】愁涌溢。情恍惚。叹英豪一旦遭困抑。肠断骊驹声惨戚。〔合前净外〕 

【斗黑麻】身只为辕门机宜紧急。岂不近人情。好劳恶逸。列位休怪我们。催促去。奉军律。倘有稽违。难逃罪责。〔合〕风尘披拂。云光连树色。此去迢迢。此去迢迢。鳞鸿怎得。

〔末小外〕二位长官。他夫妻三口呵。 

【前腔】恳乞恁途中同情体恤。念背井离乡。孤俦寡匹。〔净外〕恻隐之心。人皆有之。不劳分付。〔众拜〕能恻隐。是仁术。德至沦肌。感当镂骨。〔合前〕 

朋因道义眞。



情到别离亲。

山接诗愁去。



云随袂影分。 

第七出
军门优恤

【淸江引】〔小生上〕宣威定策膺殊赏。佐汉室中郞将。勇敢过韩彭。谋略同牙亮。深庆幸治功成。皇图壮。

万甲蟠胸老气冲。将星光照海云东。朝廷儗选救时相。郡国先观济世功。心熟豹韬知合变。腰悬龙剑识雌雄。与谁共挽天河水。一洗干戈战血红。下官乃荆湖道节度使马隆是也。勇冠三军。机通万里。当籓垣屛翰之任。秉弓矢鈇钺之权。六纛八屯。彰度数于军中。九旗五辂。肃威仪于阃外。名先颇牧。兵合孙吴。三箭为功。谁数今之枭将。一身是胆。可当古之虎臣。却敌笑谈中。折冲尊俎上。山川豪气秋声振。草木悲风夜色寒。〔众将校见介小生〕世道太平。军务稍暇。你众将官乘此无事之时。当为有事之备。凡百用心检点。倘有不虞。可以便宜行事。〔众〕诸事齐整。不劳分付。但各卫军人。逃亡死绝。多有缺伍。前日兵部勘合淸查。至今未得完结。〔小生〕已行文各原籍。勾取顶补。不知完了多少。〔众〕以十分为率。已到者七分。未到者三分。〔小生〕旣是这等。将已到的卽发原卫着伍差操。其未到的再行令牌督提。违者军法从重论。〔众〕理会得。〔净外解生旦旦抱儿行上〕 

【前腔】披星戴月多劳攘。论涉跋眞难量。今日到荆湖。恰似从天降。忙整肃。诣辕门。恭投向。

〔见介小生〕这一起是甚么人。〔净〕奉老爷檄文往涿州勾取军丁补伍的。〔小生〕那里卫。〔净〕郧阳卫的。〔小生〕军丁旣到。可打发涿州解子回去。〔众介净外〕相逢不下马。各自奔前程。〔下小生〕那军人上来。看你靑年美质。不象武夫。平日作何生理。〔生〕老爷。一言难尽。容小人禀。 

【贺新郞】幼忝为儒党。苦寒窗靑藜汗简。未尝厮放。〔小生〕元来是个儒者。有志去应试么。〔生〕指望首登龙虎榜。因伯父死绝。勾取小人补伍呵。如被风云迷障。〔小生〕可惜你前功尽弃。〔生哭〕恨杀也前功撇漾。〔合〕白面书生今就武。这经纶可惜埋尘坱。怎能彀慰初想。

〔小生〕那军妻上来。你丈夫是儒生。怎么差操去得。〔旦〕吿老爷知道。我丈夫呵。 

【前腔】生平举动存温让。论从军要扬威武。披坚持仗。〔小生〕你丈夫虽不晓武艺。料曾看些兵书。〔旦〕虎略龙韬虽闲习。〔小生〕旣能如此。军门立功就容易了。〔旦〕未必功成翻掌。奴家丈夫昔是涿州儒生。今为部下军士。必望老爷靑目。愿优恤度同天样。〔合前小生众〕 

【锦衣香】觑丰仪。眞英朗。听言辞。尤精爽。信是士类之宗。儒林所仰。料应文曜未舒芒。可怜云翰不遂翱翔。含章以俟。论将来登庸可望。〔合〕天悯斯文丧。冥冥默相。俾潜蛟困凤。终须腾上。〔生旦〕 

【浆水令】愧鲰生素居草莽。霎时间萍随波荡。今朝窃幸沐恩光。范围之下。德意汪洋。〔拜介〕愚夫妇深稽颡。矢心执辔。宣劳虎帐。〔合〕从今后。从今后。身超罗网。须黾勉。须黾勉效鹰扬。

〔小生〕这名军元是书生。不谙弓马。可发在营长李克成部下抄写军前文册。免他差操。行文知会郧阳卫官便了。〔生旦谢介〕 

辕门今日感恩深。



报効捐躯建寸勋。

豹变未斑龙未见。



且须潜隐待风云。 

第八出
假恩图色

【生查子】〔丑上〕人读五车书。偏我无一句。缘此别贤愚。我列人低处。

小子叫做李克成。天生资性甚聪明。自幼怕念百家姓。慌忙改了三字经。先生教我千百遍。四句至今记不淸。祖上遗些田共屋。家中积下米与银。礼貌粗疎不惶恐。亲朋来往常斗争。近年谋充做营长。刚管二百五十兵。中军帐前造文册。开眼那识人姓名。白的是纸黑的字。手拏笔管重千斤。方方一点幷一画。便觉吃力身战兢。只得出钱倩人写。希图侥幸免一丁。〔笑介〕自家是荆湖节度使老爷帐下一个营长。为何叫做营长。大凡军中五人为伍。五伍为队。乃立一人为队长。管二十五人。十队为营。又立一人为营长。管二百五十人。虽无爵禄。亦有衣巾。若立功勋。便能冠带。人见老爷宠用我。都称我为总营官人。一向蒙老爷委造军前文册。昨日在帅府前闲坐。见涿州解到一名补伍军人。其妻甚美。果然花容月貌。可赛毛嫱。玉骨冰肌。堪欺宋艳。一见之间。使我魂飞魄散。准准的想了一夜。若有妻妾。还好泻火。只因近时丧偶。孤帏独宿。如何熬得。捱到五更头。正要做梦与那娘子云雨。忽被小厮高声来叫。将我惊觉。那小厮报说帅府发他到我部下写册。正是天赐其便。不觉快活。直滚下床来。我如今往帅府前去寻他下落。〔行又住介〕且住。地有高低。人有贵贱。我是营长。他是小军。虽为那娘子分上。亦要存些体面。我只在此坐下。未免来见我。先做一个假至诚。用些礼貌。加些恩惠与他。待他念我好处。然后就中取事。依口称心。这段好姻缘无有不成也。〔生旦抱儿上〕 

【前腔】豪气未全除。浮迹风中絮。失意赋三都。驻足将军树。

〔见介丑〕请上坐。〔生〕一介小卒。初隶部下。岂敢当此。〔丑〕虽是这等。你一个是天下俊英。一个是闺中贤淑。况又新到。坐之何害。〔生〕尊卑旣分。男女并在。叙坐之间。实为未便。〔丑〕也说得有理。旣不肯坐。立讲也罢。〔生〕理之当然。何劳计较。〔丑〕请问贵姓。靑春几何。〔生〕小生王楫。虚度三旬。〔丑介〕令正怀抱是令郞么。〔生〕是小儿。〔丑〕曾有下处么。〔生〕方得息肩。尙未寻寓。〔丑〕带多少盘费来。〔生〕家贫路远。用度不周。岂有余剩。〔丑〕不消烦恼。我看你夫妻都是好人家气象。一时勾取在此。出于无奈。我家空房尽多。凭你拣几间住下。一应日用。都在我身上。〔生旦〕若得应付。待支下月粮。一倂算补。〔丑〕客边何须说那话。〔生旦〕 

【玉交枝】患难适然遭遇。荷君家诚倾意输。看承不比凡军旅。欣欣推与储须。周全朝夕若沾濡。何殊久旱逢甘雨。〔谢介〕愧一介流离腐儒。効衔结难胜报补。〔丑〕 

【前腔】怜恁凉凉无与处。穷途依稀守株。空囊何计充薪水。令人不觉攒眉。吾当体悉备推余。始终络绎无寒暑。〔丑〕多承美意。只是打搅府上。〔丑〕做通家何劳太拘。自今日迭为宾主。〔生旦〕 

【前腔】缪承言许。似焦枯油然再苏。〔相向低声〕倘不遇那官人。我们三口。〔悲介〕未知骸骨遗何所。〔丑〕凡事都是我支持。但放宽心。〔生旦〕柔肠暂解烦纡。虽云只影与云俱。料应风景非凄楚。〔谢介〕愧一介流离腐儒。效衔结难胜报补。〔丑背低声〕 

【前腔】听得夫妻龉龉。想他心与吾契孚。无端妄拟为鸳聚。思之暗自胡卢。〔向生旦介〕持顚扶困愿勤劬。通财自古由朋侣。〔生〕蒙此厚谊。何以克当。〔丑〕做通家何劳太拘。自今日迭为宾主。

叫管家的打扫前边空房。送这新来王先生家眷安歇。米一担。柴五担。油盐酱醋先送些去。〔内应介〕 

慷慨丈夫义。



慈祥君子心。

人生只如寄。



何地不相亲。 

第九出
二友推恩

【卜算子】〔贴上〕帘幙暖风轻。舞燕双来语。花褪残红柳絮飞。无计留春住。

〔如梦令〕莺嘴啄花红溜。燕尾点波绿皱。指冷玉笙寒。吹彻小梅春透。依旧。依旧。人与绿杨俱瘦。奴家冰玉肖形。蕙兰成性。幼通律吕。效蔡女之知弦。长好词章。轻谢娥之咏雪。情慵粉黛。分守蓬蒿。梦断椿容。徒抱终天之恨。彩娱萱景。益深爱日之诚。得句池塘。窃随雁序。忝生葑菲。未订鸳盟。茅屋常寒。瓦甁自汲。览镜独伤倾国艳。闭门深对落花枝。自从哥哥嫂嫂从军去后。杏无音信。母亲在堂。不胜悲叹。况且家贫乏用。每至饥寒。多蒙孙天彝陈献夫二人。念哥哥同窗之情。推恩老母。常送柴米。聊以度日。不免请母亲出来。宽解一番。多少是好。〔请介老旦上〕 

【前腔】目断楚天遥。不见人归路。风急桃花也似愁。点点飞红雨。〔见介老旦〕 

孩儿。你哥嫂去后。杳无音信。哀思之极。两目昏花。怎生是好。〔贴〕哥哥有变通之才。嫂嫂有柔顺之德。料能随地而安。决不离乡而贱。倘在军中建功立业。衣锦还乡。未可知也。目下虽窘。奴家力攻针指。足备甘旨之奉。母亲请自宽心。不劳多虑。〔老旦〕孩儿。你但知其一。不知其二。听我道。 

【香罗带】莺花已半稀。离魂暗飞。春回有时还到此。天涯游子未应归也。云黯黯。草萋萋。孤鸿杳然双鲤逝。〔合〕泪拱桑樗也。细雨斜阳独倚闾。〔贴〕 

【前腔】窗棂漏晚晖。愁眉怎舒。荆花可怜飘失所。人非物是景萧疎也。骨肉重。信音迂。空负鸰原诗几句。〔合〕牢落关河也。只影孤形谁与俱。

〔末小外同净挑盒上〕朋友有通财之义。君子存周急之仁。处常时节尙如此。而况流离顚沛人。〔末〕王济川去后。不觉一年。他有老母在家。屡次送些柴米。少尽朋情。今又备肴菜。同陈兄去探问一番。〔小外〕小弟具银一两。助他油火之用。带挈一行。〔净〕此间是他门首了。请二位官人进去。〔末〕呀。但见重门深闭。花落盈苔。并无一人。未免咳嗽一声。〔嗽介贴〕外面似有人声。母亲可出去一看。〔老旦出见介〕小儿向蒙厚赆。老身节辱多仪。无以报德。不胜感愧。〔末〕久失候问。甚负令郞之托。今备些肴菜。略表寸敬。〔小外〕小生亦具白金一两。以充油火。〔老旦〕重劳佳贶。受之不当。〔同贴收谢介净〕成他交际礼。了我使令心。〔下老旦〕小儿从军。杳无音信。我们女流。无从打探。请问二位。近日有所闻否。〔末小外〕路杳乏便。一向杳然。〔老旦〕天。好苦。 

【懒画眉】无端弱息戍天涯。雁过衡阳信也无。他乡风景料应殊。〔哭介〕我那儿呵。安危苦乐知何许。望断云山泪满衣。

〔末〕令郞一去呵。 

【前腔】暌违色养已年余。岂是空行遽远驱。孤踪泛泛水中凫。料能随寓而安矣。山鸟山花皆友于。〔贴〕 

【前腔】北堂光景迫桑楡。寂寞莱衣久失娱。萱情未免苦嗟吁。〔末小外〕不必忧虑。倘有缺乏。再当奉来。〔贴〕承二位尊兄屋乌推爱频周恤。沥胆披肝拟后图。〔老旦〕 

孩儿。你家贫亲老。那有报德日子。〔小外〕王姆姆。何出此言。 

【前腔】从来世道有乘除。否泰相推若转枢。令郞素抱经济之才。料能在彼用武立功。弘谟休烈播尧衢。那时富贵回来。恩荣昼锦风云际。正是合浦须还旧日珠。

故人靑目慰孤踪。



燕子楼间事已空。

情到不堪回首处。



一齐分付与东风。 

第十出
助恶谋奸

【唐多令】〔丑上〕一自遇娇娆。相思日夜熬。痴心欲遂凤鸾交。徒有魂顚魄倒。无计策。好心焦。

酒不醉人人自醉。色不迷人人自迷。心上若有酒色病。一生作事欠便宜。自家因见那王娘子之后。不胜思想。前日一到。与他房子住下。担柴送米。指望他有些意思。谁知那娘子眼睛生在脑后。全然不倸。况且其夫元是个酸子。能会吃醋。紧紧的看着老婆。不肯厮放。就如急煎滚汤。不能下手。使我茶饭懒沾。形容消瘦。欲要出门。只恐误了机会。住在家裏。又没摆布。怎生是好。〔叹介〕我且闲坐一番。养些精神。再作区处。〔净上〕 

【普贤歌】贪娈猛鸷胜如鵰。覆雨翻云计算高。生涯靠笔刀。言谈耸俊髦。除却仪秦如我少。

一道闻名张有德。弄笔主文人莫敌。往来情熟各衙门。指称打点求衣食。狐假虎威我自知。指鹿为马人不识。若来请我写状子。字眼全不依法律。到官只要辨雌雄。论理何曾分皂白。扛帮坏了几百家。证佐费尽万千力。■〈马匡〉骗钱钞似掏摸。赛过江湖老劫贼。每遭巡按来访察。就把区区为第一。问军多次常调卫。摆站何尝去着役。累逃累犯受惊惶。只因衣食少不得。〔见介丑〕张主文。你有何事舍不得。〔净〕李总营。你不知道我的舍不得。就如你的舍不得。〔丑〕你那裏见得。〔净〕入门休问荣枯事。观着容颜便得知。〔丑〕阿呀。近来你有相法了。〔净〕我不会相面。能会相心。〔丑〕正好正好。我连日心事不寕。你是我心友。可相我心事如何。〔净〕不消相得。你心上王娘子打搅。〔丑〕不必高声。隔墙有耳。〔净〕李总营。你不为好汉。要干大事的。这些小事尙且畏怕。如何军中出入。〔丑〕实不相瞒。一向眠思梦想。费了精神。因此胆气怯了。〔净〕你旣胆怯。及早罢了。〔丑〕此事已有五分意思了。欲罢不能。〔净〕怎见有五分意思。〔丑〕大凡窃玉偷香。意思以十分为率。我的五分。停停当当在此。只待他的五分。凑完十分。事就成了。〔净笑介〕筑室道旁。三年不成。全未全未。我且吿别。待他五分到了。再来商议。〔丑〕休要取笑。便是这五分难得。求你计策。〔丑〕旣是这等。你且说个影像与我听。〔丑〕他一向住我房子。用我东西。岂不感我。我若下手。料无不从。只是其夫在家。不轮机偶。〔净〕此甚不难。〔丑〕请教。〔净〕目下军门委你造册。乘此机会。哄那王秀才。只说册子要紧。连夜趱造。锁留他在椽房内。数日不放回来。那时你到他家。着些甜言语。加些好意思。去打动他。他感你是恩主。况妇人家水性。见你富贵气象。丈夫又狼狈。转辗之间。心肯事成。岂不美哉。〔丑笑〕此计甚妙。我与你同过去一说如何。〔净〕奉陪。〔行介丑〕走出大门东。来到回廊下。〔净〕牢笼■〈兀监〉■〈兀介〉人。妆点虚空话。〔丑〕此间是他门首。〔叫介生上〕 

【海棠春】黄犬隔墙号。应有人来到。

〔见介〕二位慌慌忙忙走来。有何缘故。〔丑〕王先生。你安坐在家。不知外边紧要事情。〔生〕其实不知。请言其故。〔丑〕你果是不知。若知道了。恐你坐不定。 

【四边静】顷间将令传帷幄。闻之可惊愕。〔生〕为着甚么。〔丑〕文册久稽违。特尔紧束约。〔生〕册子要紧。趱写何难。〔净〕王先生。军前号令。不是当耍。〔丑〕军威猛恶。重于山岳。旣要刻期完。必须趱夜作。〔生〕 

【前腔】鲰生不幸成飘泊。门下忝依托。〔净〕王先生。你旣感谢。何不替他些心力。〔生〕有事愿服劳。岂敢少躭阁。小生卽刻就行。只是有些心事不好说。〔丑〕但说不妨。〔生〕我空囊寂寞。行厨冷落。家中妻单子幼。就似辙底久枯鱼。更须润一勺。

〔丑〕令正令郞。都在我身上。你只管放心前去。不必挂念。〔净〕李总营。你看王先生。 

【前腔】襟怀慷慨随然诺。缓急有淸浊。公务不由人。疾走莫停脚。你去写册。务要用心。功须绎络。文毋舛错。灯火继天光。晨昏劳怎却。〔生揖丑介〕 

【前腔】帲幪深久恩非薄。〔揖净介〕指敎赖先觉。感奋已铭心。岂忘在沟壑。〔背介低声〕吾私忖度。妻娇子弱。此役几旬还。忍敎恁辽邈。

令出军门不可稽。



此行须用捷如飞。

受人之托当终事。



笔砚微劳岂敢辞。 

第十一出
遇淫持正

【生查子】〔旦上〕残红积满庭。悄悄伤流景。风力逗疎棂。暗觉春衫冷。〔菩萨蛮〕 

游丝上下牵轻絮。愁闻一霎淸明雨。雨过却斜阳。杏花零落香。虚檐明尙迥。寂寂栖孤影。时节欲黄昏。无聊独倚门。奴家随丈夫从军到此。蒙节度使老爷念是儒生。免其差操。留在军前写册。又蒙李营长朝夕供看。得免困乏。但婆婆小姑在家。不知安否何如。〔悲介〕好生放心不下。昨日军中册子要紧。丈夫进去趱写。料得数日方回。早间不曾打水。如今孩儿九龄睡熟。不免出到井边汲些。以供晚炊。多少是好。〔提桶行介〕 

【步步娇】偶因晚汲携罂绠。缓步循幽径。花阴犬不鸣。云散天空。林深人静。此是井边丁。〔看介〕只见那石甃一泓淸。晃然玉槛玲珑映。〔汲水介丑行上〕 

【前腔】烟凝山紫时将暝。无奈情如鲠。消遣强闲行。〔看旦笑〕王娘子。我想你不能彀见面。何故独自在此。喜煞娇娃。潜身窥井。此处四顾无人。正轮机巧。莫不是我思想得紧。天赐其便。应是救灾星。特来疗我相思病。

〔见介〕王娘子。我家奴婢尽多。何不差他汲水。自取劳碌。〔旦〕亲操井臼。妇人常事。岂敢有劳宅使。〔丑〕王娘子差矣。我和王先生弟兄相交。就是自家骨肉一般。怎说那话。〔旦〕多谢。〔取桶行介丑〕王先生不在家。你风景萧条。情怀寂寞。且在此同耍一耍。〔旦〕 

【双鸂■〈氵束鸟〉】言非礼。闻之怒惊。论人道嫌别微明。古云李下冠难整。岂容伊无仪胡逞。〔丑取桶介〕替你担水桶。难道我不好。〔旦〕咦。胡说。空延颈。苟图掩耳偷铃。〔丑〕不但偷铃。韩寿偷香。方法也是我教他的。〔旦〕眞牛马。枉却襟裾之盛。〔丑笑揖介〕 

【前腔】相思久矣如酩酊。最难逢须臾顷。愿言俯就缔凰盟。王娘子。你若从我。我和你同享富贵。决不有负。指皎日昭昭为证。〔旦〕呸。我夫妇自有别。岂与鸟兽同羣。〔丑〕你休喙硬。当念气求声应。你与我旣为通家。不要发言太恶薄了。自古道敬人者得人恒敬。

〔旦行丑留介〕此处没有人来。可再住讲一讲。〔旦悲介〕天那。好苦。 

【前腔】恨时乖遇了猩猩。具人形不离兽性。〔丑〕不要取笑骂我。料你跳这圈套不出。〔旦〕休强横。忒恁的行奸言佞。〔丑〕王娘子。你旣道我不老实。如今对你老实说罢。你若从我。定有好处。若不从我。决无干休。倘有不虞。莫要怨我。〔旦〕吾心正。岂解勉强逢迎。〔怒介〕你便摆布。将来呵。须知道死生祸福皆前定。

立志坚贞磨不磷。持身洁白湼难缁。〔骂下丑〕 

【泣颜回】叵耐这卿卿。恁妆乔忒煞无情。一腔高兴。都做了点水成冰也。空劳至诚。〔叹介〕偷香窃玉须由命。〔恼介〕王娘子。买干鱼放生。不知死活。你今日抗拒我。我明日摆布你。〔笑介〕且住。调情之事。不可性急。今日不肯。而有明日。明日不肯。而有后日。且图他意转心回。定能奏凤瑟鸾笙。

一段好姻缘。



何当成折挫。

只怪他薄情。



那知我无度。 

第十二出
遗珠入宫

【一翦梅】〔老旦上〕翻空云影弄新晴。絮舞闲庭。草长闲庭。〔贴上〕一帘花雾共凄淸。触景伤情。覩物伤情。

〔老旦〕烟深柳暗莺初老。〔贴〕满砌落花闲不扫。〔老旦〕屈指能余几日春。〔贴〕人归何似春归早。〔老旦〕孩儿。你哥嫂去后。音信杳然。好生烦恼。〔贴〕母亲。郧阳离此甚远。虽有音信。急切难到。倘遇便人。或者可来。不必愁闷。〔老旦〕孩儿。你不知做娘的心事。 

【二犯傍妆台】霁色映窗明。垂杨影裏。忽听莺唤两三声。使我骤然心作恶。〔哭介〕愁似织。泪如倾。黄耳未知何日到。白发新从昨夜生。〔合〕江山跋涉。孤锋远征。那堪踪迹等云萍。〔贴〕 

【前腔】棠棣久飘零。几回寂寂。闻鸟顿心惊。最苦风尘羁旅客。归未得。梦难成。异地不通终岁信。同气空悬此日情。

〔合前贴〕母亲。且省愁烦。今早央大姨娘往州衙前打听哥嫂消息。待他回来。必有分晓。〔老旦〕前日孙陈二秀才各处访问。兀自不知。他是个女流。何从打听。〔贴〕事有偶然。倘遇便人。讨个消息。未可知也。〔丑奔上〕 

【神仗儿】宫闱有命。宫闱有命。敷求姬嫔。下州司征聘。已籍吾甥名姓。今日裏要之京。叹骨肉似飞星。

福无双至。祸不单行。妹子。不好了。甥女。不好了。〔老旦贴〕你去打听消息。为何慌慌张张。莫不是郧阳有甚凶信。〔丑〕不是。不是。〔老旦贴〕却是为何。〔丑〕纔到州衙前问从军的消息。只闻人说朝廷因太宗爷放出三千宫女。连年又不曾选取进去。宫中乏人侍御。故此行文各处。报选良家女子。州要十名。县要五名。满城中都是这等传说。只见我家一个近隣走来说道。你家甥女王慧姬。已报在官。卽日要起送赴京了。特地报你。〔老旦贴〕果有此事。痛杀人也。〔哭倒介众扮里老官婆兵快上〕丹诏遥传御墨新。当官差委要遵循。来求蕙质幽闲女。去做椒房左右人。〔丑〕列位请坐。我们的事。已知道了。〔众〕你旣知。何不打点。〔丑〕几时动身。〔众〕卽刻就行。〔老旦贴〕天那。好苦。〔众〕不须烦恼。本州岛大老爷每一位内家备办首饰一副。衣服四套。廪给夫轿之类。俱各完备。那九家都在驿中取齐。只等你宅上小姐去。便起程了。〔老旦〕列位听老身一言。小女此去。今生不得见面了。骨肉之爱。一时难舍。且请列位前边暂坐。容我母女二人作别。少叙永诀之情。〔众〕也罢。也罢。情有可怜。事有可耐。与人方便。阴德之大。〔并下老旦〕事出非常。行期又促。教娘如何是好。〔贴〕孩儿此行。付之天命。母亲年老时穷。哥嫂又不在侧。怎生度日。〔老旦〕遭此不幸。实为痛心也。 

【玉山颓】皇天司命。使门楣祸生幼龄。念昔为傍砌奇葩。而今做随波飘梗。〔哭介〕我儿兰情蕙性。怎能伍三千宫婧。〔合〕后会期难订。泪盈盈。一家骨肉叹伶仃。〔贴〕 

【前腔】官家申令。恨寒微宫籍有名。苦终身凤独鸾孤。更那堪牢笼机穽。母亲。你这穷途暮景。怎免得忧心耿耿。〔合前丑扯贴介〕 

【前腔】我甥女。你幽闲贞静。况娉婷堪为女英。善仪形妃嫔规模。美才藻婕妤纲领。倘你时运到来。龙光宠幸。老母荣华堪并。

〔合前老旦〕孩儿。你一入宫门。今生必无再见之日。我有明珠二颗。已分一颗与你哥嫂带去。存下一颗。今把与你。你此别后。见此珠如见你做娘的面。〔取珠与贴受介众上〕奉太老爷钧旨。着小姐快些上轿。不可迟慢。〔丑〕他母女分别。列位再放从容。〔官婆扶贴欲行老旦丑扯留介贴哭拜介〕 

【鹧鸪天】泪竭肠崩痛此行。分携无计破愁城。〔老旦〕霎时犊爱牵孤袂。长夜鹃魂泣短檠。〔众催贴下老旦哭倒介〕催去矣。不容停。双眸凝注枉丁宁。〔丑扶老旦起〕料应难覩今生面。除向槐南会裏迎。

骨肉分离倍惨然。



长门那有信音传。

山河渺渺云横树。



目断娇儿伴膝前。 

第十三出
剑击淫邪

【忆秦娥前】〔旦上〕眉频皱。眉频皱。自伤薄命吾谁咎。吾谁咎。猝遭嫚侮。那堪僝僽。

〔淸平乐〕夫妻犹比翼。动止均休戚。一旦风波成汨没。此意不胜脉脉。狡童昧彼纲常。那如义重糟糠。白璧元无瑕玷。靑蝇莫损其光。奴家夫妻从军到此。偶遇营长李克成照顾。将谓是他好意。谁料这厮人面兽心。潜有哄骗奴家之念。前日丈夫往椽房写册。这厮窥见奴家在井边打水。走来调戏一番。被我道了几句。全不知怪。〔叹介〕只为时遭坎坷。被他笼络。设使我丈夫自能成立。岂有此事。且待丈夫回来。另作计较。今早闻他册已写完。想卽刻就回也。〔生背剑上〕 

【忆秦娥后】辕门供役经旬矣。回来风景还如旧。〔旦〕还如旧。还如旧。可憎前日。秋胡窥牖。

〔见介生〕秋胡是春秋时人。娘子为何说他。〔旦叹介〕官人。你堂堂六尺之躯。立于天地之间。不能庇其妻子。而使见辱于羣小。凡有知觉者。莫不寒心。官人何乃贪昧隐忍。株守于此。〔生〕娘子。我和你时値流离。身当狼狈。多蒙李营长看顾。方得安饱。〔旦怒介〕官人说那畜生怎么。〔生〕娘子差矣。我们一向在此。受他恩惠。并无寸报。如何反怪他。莫不是他手下人冲突了你。〔旦哭介生〕娘子。你有话就说。何必啼哭。〔旦不应生叹介〕好古怪。问之不言。叫之不应。却是为何。你纔说秋胡窥牖。请问其故。〔旦〕官人你要问秋胡。李克成那厮就是。〔生怒介〕他有甚么歹处。须要说个明白。〔旦悲介〕官人。自你别后呵。 

【香遍满】因供炊爨。晚汲至井陬。那李克成蓦与相邂逅。〔生〕你遇着他便怎么。〔旦〕他错认做桑间。辄尔来调诱。〔生怒介〕这厮无理。你怎生打发他。〔旦〕逞狐形狗态。忿激诚可羞。我那时疾言厉色。虽辱骂了他一场。恨藏奸卖俏。眞个是人中兽。〔生顿足介〕 

【前腔】闻伊言愬。不觉睁两眸。横逆难顺受。〔恨介〕怒气塞胸襟。激烈冲牛斗。〔旦〕这般小人。怎与他斗气。〔生〕李克成这厮。恁凌孤侮弱。旦夕为我仇。〔旦〕君子见几而作。但远而避之可也。与他做甚仇敌。〔生怒介〕■〈口秃〉。你说那裏话来。有龙泉在此。〔旦〕你有剑便怎么。〔生〕■〈扌弃〉抵罪。甘交手。

〔旦〕你是读书人。岂不知王法。伤人者死。此事只当忍耐。切不可造次。以贻后悔。 

【罗帐裏坐】英雄顿挫。龙困浅流。斯须云雨便能飞骤。武夫恶少。怎容赳赳。〔合〕海枯石腐不干休。甚日消磨秽垢。

〔生〕娘子。我和你 

【前腔】时当坎坷。适遭诡谋。殷勤就裏岂知藏寇。你那厮内多欲而外施仁义。其实可恶。我处不得已之地。有不可解之雠。〔怒介〕包荒飮恨。此情难朽。

〔合前生〕李克成无理。我决不与他干休。〔旦〕君子之待小人。不恶而严。李克成元是畜类。我们不幸与他相交。今旣如此。作速移居。断绝往来便了。〔生〕娘子你不知道。李克成因贪你姿色。用些东西在我家裏。若不讲明。他必来和我算帐。〔旦〕这也不妨。先与他说。欠多少。待支下月粮淸还。〔生〕这个我自理会。你且进去安排晚饭。我往街上闲步一回便来。〔旦〕如此甚好。敛踪自合供炊爨。忍性方能免是非。〔下生〕怒从心上起。恶向胆边生。李克成待我以不仁。吾当报之以不义。他知我回家。必来看我。家中不好做事。我且走到外边。待他来时。自有区处。〔丑醉上〕断送一生惟有。破除万事无过。远山眉黛蘸秋波。不飮傍人笑我。〔见介〕王先生回了。失拜失拜。〔生〕李克成。你这厮好无理。〔丑〕王楫小畜生。你是小军。我是营长。反叫名骂我。〔生〕■〈口秃〉。我叫名骂你。便怎么。〔丑〕小畜生。敢要打我。〔生〕打你这没人伦的狗男女。便怎么。〔打介〕 

【排歌】吾本儒流。军中逗遛。无端误缔交游。〔丑〕住我房子。用我东西。反说相交差了。可笑可笑。〔生指介〕笑刀蜜口岂朋俦。作辍猖狂实楚囚。萌奸计。辱好逑。滑稽饰伪类俳优。〔指丑骂介〕文身虏。沐冠猴。那知罪恶重山丘。〔相打介丑〕 

【前腔】藐尔穷酸。飘零可愁。蚩蚩一似蜉蝣。受人恩惠不思酬。反眼无情作寇雠。欺王法。敢自由。〔生剑砍丑介丑〕凌尊犯上动吴钩。叫喊地方。小军王楫杀人。〔内应介〕都知道了。〔丑〕我就去写状。〔生〕写状便怎么。〔丑〕当官诉。〔生〕谁来留你。〔丑〕没挽留。定枭伊首令竿头。

持刃伤人事反常。



当官吿理见乖张。

大风吹倒梧桐树。



自有傍人说短长。 

第十四出
协谋诬讼

【光光乍】〔净上〕年力已虺尵。使机谋。志未灰。舞文弄法多奸诡。忽闻访察怕如雷。狼奔鼠窜。无由忏悔。

识法朝朝乐。欺公日日忧。分明两句话。送我上高楼。〔笑介〕我的本事。全靠教唆词讼。指称打点。是我一生衣食之计。倘有人家户婚田土。不明不白。斗殴相争。不死不活。要到当官吿理。便来寻我计较。设个圈套。写个状子。包他吿准。帮他取胜。免不得送钱与我。那被吿人家。无人主谋。也来寻我计较。我又立个主意。开条门路。就写一张诉状与他分辨。也免不得送钱与我。因此养家。尽好度日。谁料近来官淸讼简。全无主顾。这是我的悔气。且耐且耐。前日李营长要与王娘子厮好。求我计较。哄那王秀才去写册。想必成了勾当。连日不曾相见。今早差人来说。要到我家会话。只得等待。〔丑上〕 

【前腔】酒色祸之媒。险些儿做出来。酒不醉人人自醉。方知好色惹非灾。遭他毒手。雠深如海。

〔见介净〕李总营。连日少会。请问心事如何。〔丑〕全然不济。〔净〕我计策是妙的。只是你用得不如式了。〔丑〕你的计策全没用处。〔净〕为何。〔丑〕王秀才写册去后。那娘子终日闭门静坐。教我无路可入。偶然一个晚间。他在井上打水。〔净〕这是你造化到了。〔丑叹介〕不是造化。乃是悔气。〔净〕愿闻。〔丑〕那时四顾无人。与他讲些心话。指望成交。不想才开得口。就被他将人比畜。辱骂一场而去。甚是败兴。〔净〕他是女流。只索忍耐他些。此回不成。还有下次。〔丑〕这个不打紧。其夫昨晚回了。听信老婆话说。拔剑杀我。被我叫破地方了。〔净〕这王秀才极不忠厚。受你多少恩惠。便是一个老婆。不肯相让。直得讲口。〔丑〕不要提起这事。反将我数黑论黄。百般辱骂。我心上饶不过。特来请教。要摆布他。〔净〕这个容易。你要私下摆布当官摆布。〔丑〕实不瞒你。他是个聪明乖觉的人。况系一名正军。如何私下摆布得他。必须当官吿理。明正其罪。方出这口气。〔净〕你果要吿他。〔丑〕他不仁。我不义。定要吿他。〔净〕李总营。你知我平日代人写状。必要开了后门。留条出路。倘被吿又央我写诉状。便是我的生意。你是我的心腹朋友。比别的不同。一定要关杀了后门干事。敎他没寻出路处。〔丑〕如此甚好。足见交情。〔净想介〕李总营。你若依我的主意。那王楫当得一个大大的罪名。〔丑〕斗殴之事。有何大罪名。〔净〕你不知哩。那王秀才呵。 

【锁南枝】依律例。为犯魁。〔丑〕犯人之魁。是第一等罪名。何能到此。〔净〕持刀杀人当抵罪。〔丑〕他虽持刀。却不曾杀得我。〔净〕阿呀。你眞是个武人。不知法度。理合论尊卑。他卑你尊贵。〔丑〕我是营长。他是小军。虽有尊卑。不相统属。〔净〕他在你手下写册。是你部军。你是他的长官。律上一条说道。部军谋杀长官。已行者杖一百。流二千里。已伤者绞。已杀者斩。你虽不曾被杀。但做些伤痕在身上。他就该绞罪了。那时再用些谋为。招成狱。没挽回。陷人坑。此为最。〔丑〕 

【前腔】凭君语。事可危。情眞理亏难抵对。设或细详推。机关粉儿碎。〔净〕律上说话。是有成法。身上伤痕。是有实迹。吿我做证见。又是个铁门闩了。有甚粉碎。〔丑〕图侥幸。勉强为。照原词。意方遂。

张主文你状子全要停当些。〔净〕 

【前腔】吾刀笔山可颓。倾人家命如覆杯。〔丑〕一字入公门。九牛拔不出。倘官府究出眞情。反坐我诬吿之罪。如何区处。〔想介净〕不必恁徘徊。暂将此心昧。自古道杀人见血。刬草除根。李总营。你可用些机谋。坏些钱钞。摆布他一个下落。那娘子还是你的。〔丑〕旣为雠家。怎么那娘子是我的。〔净〕夫旣死。妻靠谁。这姻缘可仍配。

那时我来作伐。包得你成这椿事。〔丑笑介〕 

【前腔】姻缘事。仗大媒。花容月貌终与会。王娘子。你虽曾骂我。旣往我不追。将来爱相倍。你丈夫若死。是自取其祸。非吾薄。莫怨悲。是伊夫运当退。

鼠牙雀角用深图。



只为求妻祸及夫。

计就月中擒玉兔。



谋成日裏捉金乌。 

第十五出
刑逼成招

【五游朝】〔小生上〕试邑严明推健令。门阶寂事简词淸。百里弦歌。千村花影。次第经纶齐整。

赤县郞官宰。淸朝学士班。割鸡聊自试。驯雉信非难。飞鸟云光冷。调琴柳色闲。行当从此召。岂为及瓜还。下官荆湖道郧县县令周文是也。芹宫脱迹。忝登虎榜之名。枫陛传胪。曾沐凤池之宠。牛刀试政。花邑观风。百里桑麻。应知俗阜。千年桃李。可见阴功。秀麦有禽鸣。荒村无犬吠。为政先须除吏弊。下车首欲洗民寃。昨日州尊大人发下一纸状词。乃是部军谋杀长官事。事干重大。不可轻忽。已曾行牌提问。待他到来。依法究治。左右那裏。快唤钧牌。〔左右唤介末带丑净生上〕 

【前腔】〔丑净〕咫尺琴堂威凛凛。分明虞芮质成庭。〔生末〕雀角虚张。鼠牙徒逞。公道天开如镜。

〔跪介末〕奉老爷钧牌。提王楫一起到了。〔小生〕听点名。〔左右介小生〕李克成。你是原吿。可从实说来。如虚反坐。〔丑〕老爷听吿诉。小人呵。 

【啄木儿】为营长辖众兵。朝夕铜鱼常戒儆。小人是个头目人。未免要钤束众兵。那王楫是补伍新军。原系儒生。不遵约束。恃平生志气冲霄。乱戎行不肯依承。钤束不严。是小人罪过。有不是处。未免说他几声。那王楫嗔逆耳恣循凶暴性。昨夜裏挟恨持刀来害命。〔小生〕持刀杀人。所犯不小。有甚么形迹。〔丑露颈介〕颈有伤痕是证明。

〔小生〕这是一偏之说。难全信。你且带王楫上来。从实供招。免受刑法。〔生〕 

【前腔】那李克成心多狡素横行言巧如簧疑上听。〔小生〕我也未曾听他。你且说个根因。我好推断。〔生〕小人妻子。颇有姿色。李克成意欲求奸。前日小人因往军门写册。他窥见小人妻子。只身去汲水。林间逞狐态。妄图交颈。〔小生〕你妻子从也不从。〔生〕小人妻子不从。忿欲求死。小人回来知道了。与他争论一场。因此上天水违行求偏胜。一切是为幻诪张埋陷穽。他揜其不善而着其善。岂能逃老爷洞察。可鉴风波平地生。

〔小生〕这也是一偏之说。亦难信你。带那见人张有德上来。你将两边争讼情由。从实说来。若不公道。先打四十。〔净〕老爷台下。岂敢偏向。若论公道。先作李克成不是。后作王楫不是。〔小生〕你先说李克成的不是与我听。〔净〕王楫是新军。未知军中事体。李克成须要指引他方好。每见王楫言语差错。便要骂他。见王楫行动迟慢些。便要打他。这是凌虐军伴。果然李克成不是。〔小生〕你说王楫的不是与我听。〔净〕那王楫是读书人。有些志气。见他平日欺凌。不能忍耐。怀恨在心。前晚李克成醉中遇着王楫。又骂几声。王楫忒性急了些。一时忿气发作。把剑砍将去。此时小人偶然走过。看见势头来得狠。把王楫后手一扯。止伤得李克成的颈。幸喜不曾害命。〔丑〕那时若无他劝。小人的头千个也落了。〔生〕这是买来的硬证见。老爷不要听他。〔小生〕■〈口秃〉。都不许多说。这情由我都知道了。李克成哄诱他妻子。王楫忿恨杀他。此是世之常事。王楫招也不招。〔生〕小人素读圣经。颇知王法。并无此情。〔小生〕叫左右的。他旣不肯招。可用刑法。〔用刑介生哭〕天那。好苦。身体发肤。受之父母。平日不敢毁伤。我那娘呵。今遭诬陷。其实受刑不过。只得招罢。〔写供介〕 

【三段子】衔寃耿耿。这谋人皆由怒情。〔小生〕你怒他甚么事。〔生〕吾妻守贞。恨伊行求奸肆淫。妻子说与小人知道。一时忿怒。寻他厮闹。偶见他独行身酩酊。靑萍误触伤其颈。有此从实供称。伏惟裁省。

〔小生〕供状旣完。放了刑具。王楫。你是小军。他是营长。你去杀他。比依部军谋杀本管营长已伤者律。该问绞罪了。〔生哭介〕老爷。皇天可怜。那李克成呵。 

【归朝欢】寃家的。寃家的。一时互争。谁知道匍匐入井。问我绞罪。不胜寃枉。〔低声〕吾心地。吾心地怎平。这微躯今做了浮生画饼。〔哭介〕罢罢罢。我王楫呵。一死不足惜只愁高堂有母桑楡景。寡妻弱子踪无定。正是死别生离泪各倾。

〔小生〕左右。把王楫上扭带去监了。待申过本州岛。转详刑部。倒下来上他长枷。秋后处决。李克成问拟杖罪。张有德供明。 

琴堂断案重如山。



祗为饶人一着难。

可信片言能折狱。



莫将王法等闲看。 

第十六出
狱中寃恨

〔末上〕天堂无则已。有则君子登。地狱无则已。有则小人入。自家乃郧县狱中禁子叶淸是也。我身居囹圄。役在圜扉。桎梏盈眸。胥是衔寃之态。锣铃振耳。无非御暴之声。智者比为福堂。羲经谓之丛棘。笞杖徒流绞斩。皆吾掌握之中。智仁圣义忠和。岂彼往来之地。苟知三德。免属五刑。因不能约法三章。乃至于胡为十恶。凭三寸舌。酿成今日之愆。到五更头。追悔昔时之过。有孚之窒。或由煅炼而成招。无妄之灾。必望平反而释罪。关防出入。门禁甚严。点检行藏。人心难纵。晨昏钤束。遂称凌虐罪囚。锁钥疎通。便道朦胧官府。夏台商履尝酬我。羑里姬文更怨谁。〔笑介〕昨日本县大老爷发下一个犯人。元是涿州解来补伍军丁。只因杀伤营长。问成绞罪。不免唤他过来。索些常例油火钱。却不是好。〔叫介生扮囚上〕 

【挂眞儿】懊恨奸雄张健吻。罗钳吉网交侵。缧绁羁縻。栏楯严紧。飞燕无由传信。

〔揖介末〕■〈口秃〉。你是那裏来的。〔生〕是本县发下来的犯人。〔末〕问何罪名。〔生〕是绞罪。〔末〕旣是绞罪。死在头上了。为何这等大样。见我不跪。〔生〕罪自在我。跪之何益。〔末〕旣不跪我。何不把油火钱送来。〔生〕家贫乏钞。〔末〕靠山吃山。靠水吃水。我做禁子。不过靠这几个犯人养家活口。若依你说。我妻子靠谁。你旣是绞罪犯人。论官法该上押床的。且请你试一试。〔押床介〕 

【扑灯蛾】区区补伍军。犯法来囚禁。身据蒺藜中。兀自昂昂强横也。不道流年将尽。须知犬羊已入虎之羣。〔生〕事出无奈。望乞长官照顾。〔末打介〕照顾恁无情大棍。〔生哭介〕好苦。〔末〕打你碎如粉。秋后省条绳。〔生〕 

【前腔】乍来狴犴门。妻子未通问。要我油火钱。争奈孤寒贫困也。愿赐推心垂悯。〔末〕油火钱不肯送来。反要我怜悯。〔生〕我只索将情吿恳。且不必发愤。长官。你宽了我刑具。日后致殷勤。〔旦送饭上〕 

【挂眞儿】不幸良人遭困顿。精神恍惚如醺。音耗萧疎。饔飱艰窘。狴犴威严难近。

闭门家裏坐。祸从天上来。奴家丈夫因与李克成斗殴。被他诬吿监禁在狱。今早煑些茶饭送来。此间是监门前了。〔见介末〕娘子何家宝眷。〔旦〕奴家是犯人王楫之妻。〔末背介〕这个穷酸。有这美妻。罢罢罢。寃家与他结不成了。〔向旦介〕敢是娘子来送饭。〔旦〕正是。求长官方便。〔末开门介旦〕好苦。监房深暗。不知我丈夫在那裏。〔末〕在后北监。此处就是。〔旦叫介生〕娘子来了。我在这边押床上。〔抱哭介〕 

【哭相思】夫妇飘零诚可愍。不期此处同■〈片戈〉命。

〔旦〕官人。昨日大老爷如何问了。〔生〕娘子。你还不知道。我不好了。将我问做部军谋杀本管长官。已成伤者。律该绞罪。〔旦〕有这等事。岂不痛杀我也。〔哭倒介生〕死生有命。娘子苏苏。〔末〕天上人间。方便第一。你们夫妻义重。放起来讲话。〔放生起生抱旦哭介〕 

【山坡羊】蓦遇了人中玁狁。平白地祸生予盾。〔末〕王先生不消愁烦。君子谓囹圄为福堂。以其可悔过而迁善也。〔生〕难道福堂能惩忿。〔怒介〕娘子。气腾腾。双眸日几瞋。李克成。你那天杀的。狼心狐态相延引。〔旦〕只为奴家不幸。致有此祸。〔生〕卖俏欺贫。安能容忍。娘子。我幼抱奇才。长存大志。今日问成绞罪。秋后就要处决了。难存。靑春没几分。寃魂。深秋赴九阴。

〔旦〕官人。事旣如此。且放下念头。请吃些茶饭。〔生〕娘子。我念头不在飮食上了。怎生吃得下去。〔旦悲介〕 

【前腔】暗昏昏天摇地震。闷恹恹神疲心隐。官人。苦你急煎煎桎梏如缗。〔生〕这也不妨。只是昨日两腿都被打坏了。〔旦看哭介〕赤斑斑肢体俱棰损。李克成你那贼。恨此人冲冲烈火焚。崩摧五内如斤刃。飮痛衔寃。没身难冺。谆谆。衷肠叵尽论。纷纷。相看祗泪淋。

〔末〕我做几年禁子。送饭的女人见了多少。没有你两个这等恩爱的夫妻。 

【前腔】可惜恁情联合卺。今做了离鸾伤影。王先生。你本是个席上之珍。怎当他虎势豺心狠。〔旦〕强弱不敌。理势然也。只是家贫乏用。放心不下些。〔末〕王娘子且放心。吾当与处分。〔旦〕多蒙你照顾。只愁早晚飮食不便。〔末〕方才还指望索你丈夫油火钱。今见你寃苦如此。断然要不成了。自此以后。晨昏飮食吾供应。王娘子。只他身上呵。损破衣裳频来缝纫。〔旦〕这是奴家己事。不劳分付。但愁患难之中无以报德。〔末〕休颦。扶危君子仁。〔生旦〕日子长久。怎么劳你这许多。〔末〕应承。终当不易心。

懊恨狂夫太不才。



构媒良善受非灾。

丧门白虎犹黏体。



又撞黄旛豹尾来。 

第十七出干避兵失侣

【铁马儿】〔净领兵上〕军威锐。军威锐。飞电轰雷。屠州破邑。朽坠枯摧。管敎驰骤中原遍。山川重润日重辉。

自家东平郡王安禄山是也。本营州杂胡。得大唐天子宠任。富贵之极。与上同宴。出入禁中。拜贵妃为母。赐洗儿钱。亵慢神器。更不疑惑。今上春秋旣高。武备废弛。有轻中国之心。因此起兵打下许多城子。已命贾循守范阳。吕知诲守平卢。高秀岩守潼关。大阅誓众。引兵而南。众将校听我分付。〔众应介净〕吾自起兵以来。攻城剠地。势如破竹。河北州县。已望风披靡。范阳卢龙密云渔阳汲业六郡。皆为吾有。可奈常山太守颜杲卿。与长史袁履谦等。抗敌不服。已令史思明征讨。想在目下剿灭。各部将士俱要用心倂力。攻取东京。得下剠来的子女玉帛。各各分赏。〔众应介〕愿乘势就此攻进。〔转行介〕 

【番鼓令】铁骑铜駞万里威。神钲。羯皷势如催。捻指东京累卵危。看得胜凯歌回。〔并下丑老旦奔上〕 

【水底鱼儿】胡马长围。金汤一旦隤。民居煨烬。孤寡苦无归。民居煨烬。孤寡苦无归。

〔丑〕屋漏更遭连夜雨。〔老旦〕船迟又撞打头风。〔悲介〕姐姐。我孩儿久在卫所。女儿又选入宫。只愁年老家贫。难以度日。谁想安禄山作乱。军马临城。人民逃窜。如何是好。〔丑〕妹子。岂不知大驾蒙尘。巡幸西蜀。多少妃主王孙。皆委而去。我和你区区妇人。何足惜哉。此处不好安身。且寻山野僻静所在。暂避几日。再作区处。〔老旦〕我们女流。不识途路。如何去得。〔丑指介〕妹子。你看前面有两个人行来。想亦是避难的。待我去问他分晓。〔末小外奔上〕 

【前腔】犬虏扬麾。干戈犯帝闱。生灵涂炭。触目岂胜悲。生灵涂炭。触目岂胜悲。

〔见介老旦〕孙天彝。陈献夫。我小儿不在家。当此变乱。怎生理会。〔末小外〕王姆姆。这是国家气数。不消说得。幸有韩妈妈同行。又可相为依倚。作速趱向前去。寻个避处方好。〔丑〕正是。正是。〔急行介〕 

【缕缕金】伤民业骤成灰。衣冠遭丧乱。叹暌违。〔内锣鼓喊声众惊介〕郊野酣新战。军声堪畏。〔哭介〕神销股栗泪交垂。相看各狼狈。

〔丑老旦〕军声渐近。如何是好。〔末小外〕二位妈妈且在此草丛中一躱。我二人往山坡高处望他过了。再行前去。正是暂栖荆棘下。免被虎狼呑。〔并下净领兵上〕 

【番鼓令】羽斾云旌遍四陲。笑谈功业渐增培。驱逐辔舆过马嵬。唐国事。已倾颓。

〔净〕适闻唐天子播迁西蜀。妃主王孙。尽皆弃了。众将校可趱前去。占了京城。其余州县望风解体。不攻自下矣。〔众应介〕敌国尽在于舟中。还师已期于座下。奉大王指麾。敢不从命。〔净〕铁骑如云旗蔽空。要从京国显肤功。〔众〕饶他能展凌云翅。都在樊笼一网中。〔并下末小外奔上〕 

【缕缕金】身匍匐。路盘回。来寻王氏母。义相随。〔叫介〕王姆姆。韩姆姆。如何都不见了。天那。好苦。〔悲介〕俄顷轻抛放。吾侪之罪。桑楡暮景两虺尵。怎禁这顚沛。

〔叫介〕王姆姆。韩姆姆。此处叫他不见。再赶前去寻觅。多少是好。同时患难及人老。各处追呼尽友情。〔并下丑上〕 

【双劝酒】形衰气■〈疒咅〉。难逃祸祟。山顚水隈。莫知进退。〔叫介〕妹子在那裏。怎么教他不应了。〔悲介〕天那。好苦。寻叫妹子不见。教我独身如何是好。迷踪岐路枉徘徊。〔哭介〕争奈衷肠痛摧。

〔叫介〕妹子。妹子。此处叫他不见。不免赶向前去。定要寻他同行。正是孤身流泪处。暮景断肠时。〔叫介下老旦行上〕 

【前腔】心如刃锥。魂飞魄碎。风声鹤唳。谓是兵追。〔叫介〕姐姐在那裏。怎么叫不应了。〔悲介〕天那。好苦。寻叫姐姐不见。教我独身呵。伶仃孤苦欲何为。〔哭介〕怎禁得许多流泪。

〔叫介〕姐姐。姐姐。此处叫他不见。不免赶向前去。定要寻他同行。〔内喊介老旦〕你看兵马又来了。只得寻个僻处。去再躱一回。 

姊妹携行避犬戎。



不期相失草丛中。

衰龄两地成飘泊。



落日荒山泣路穷。 

第十八出
处分后事

【紫苏丸】〔生上〕误婴缧绁属皋陶。咫尺天光不照。塡腔怨气冲云表。顾圜扉形影无聊。

〔谒金门〕愁脉脉。目断云山南北。人似触蛮争地日。谁惜有孚而窒。此际魂销丛棘。赵璧自怜完未得。那堪淸泪滴。〔叹介〕小生自从监禁以来。不觉又过三月。多蒙叶长官宽我刑具。供我飮食。比别的囚犯不同。此恩难报。只是我妻子在外。乏人依赖。母妹在家。不知安否。总上心来。不胜伤感。好似和针呑却线。系人肠肚刺人心。〔悲介末上〕可笑人移山不去。遂成天与水违行。可怜王秀才被李克成诬吿。问成死罪。今早刑部详允文书下来。只待秋后处决了。未免报他知道。〔见介生〕小生久负厚恩。愧无寸报。倘有天开眼之日。决不忘你。〔末〕王先生休说那话了。你的罪名文书。刑部已详允下来。及早打点后事。〔生〕果是这等。岂不痛杀我也。〔哭倒介末扶介〕王先生苏苏。 

【画眉笼锦堂】不必恁心焦。死生前定孰能逃。你和李克成呵。想宿缘深构。今世相遭。伤情处幼子呱呱。更苦着茕妻悄悄。〔生〕我死在此。家乡那裏知道。〔末〕天涯杳。目断乡关。路迷烟草。

〔生〕我死不足惜。叶长官。只是受你许多恩惠呵。 

【锦堂观画眉】难报。恩德山高。刑期在迩。残躯败叶风飘。今生不能彀报你了。料得阴灵黄泉感奋多少。苦妻儿孤寡何依。念母妹顚连无吿。万般萦绊言靡尽。那堪此心如捣。

〔末〕王先生请免愁烦。我且问你。倘或典刑之后。令正还是守制。还是改嫁。〔生〕。吾妻年少无倚。说甚么守制。我在时尙惹出这祸。害了性命。况我死后。难保无事。由他自去改嫁。〔末〕旣是如此。我有一言。不好说得。〔生〕你是我恩人。有话尽说。〔末〕我新丧偶。尙未续弦。令正旣是嫁人。何不与我成婚。令郞是我抚育。延你宗嗣。令堂接来奉养。代你孝心。彼此两全。尊意若何。〔生〕如此甚好。吾所愿也。〔末〕虽则如此。不知令正允否。〔生〕荆妻卽刻就来。我与当面说过了。不必多虑。〔旦上〕 

【霜天晓角】梦魂顚倒。寃抑无门吿。恨煞奸雄啰唣。令人痛苦如熬。

开门。〔末〕令正来了。〔开门见介生〕娘子。我不好了。〔旦〕却是为何。〔生〕你问叶长官便知道了。〔末〕王娘子。你官人罪名文书。刑部已详允下来。秋后就该处决了。〔旦〕天那。不信有这等事。好痛杀我也。〔哭倒生扶介旦〕 

【黄莺穿皂袍】拆我凤鸾交。痛儿夫弃市曹。岂甘瞑目南柯道。奸豪计挠。鹪鹩破巢。苍苍胡不彰公道。异乡孤寡。有谁依靠。高堂甘旨。有谁品调。生离死别俱堪恼。

〔生〕这是我命当如此。不消怨了。只是我有一言要对你说。〔旦〕死生之际。有事尽说。〔生〕我事势到此。不得不说了。〔哭介〕娘子。你嫁我十年。不曾一日安饱。我死之后。你年少子幼。终身不了。这叶长官近时丧偶。莫若嫁他。一则全你孤寡之命。一则遂我报谢之心。不知尊意如何。〔旦〕自古道。忠臣不事二君。烈女不更二夫。官人今日之祸。皆由我而得。临刑之时。甘与同死。只因婆婆在堂。乏人侍养。以终天年。孩儿在怀。乏人乳哺。以延宗嗣。二事在心。苟存性命。姑俟亲终子壮。必当追随于九泉之下。誓不改节。〔生〕娘子。你休执迷。我在时遇着李克成。送了我的性命。倘我死后。另遇一个李克成一般的来。岂不连你性命休了。〔旦〕这是身后之事。奴家自能理会。但官人在此。多蒙叶长官照拂。〔拜介〕 

【皂袍罩黄莺】久荷如天怀抱。誓来生报恁恩劳。〔抱生哭介〕一言永诀在今朝。忍捐旧爱为新醮。暗魂销。衷肠缕缕。空惹泪凝条。〔合〕 

【尾声】痛呼号。愁倾倒。一生心事枉推敲。梦熟黄粱方是了。

死别生离尽可伤。



丁宁后事免乖张。

归家不敢高声哭。



祗恐婴儿也断肠。 

第十九出
卖儿系珠

【满庭芳】〔外末行上外〕岐路峥嵘。长亭苍莽。天涯岁月遨游。商通方物。孤枕一灯秋。〔末〕谁道陶朱致产。为奔尘两鬓飕飕。追随着敝裘羸马。今日喜回头。

〔外〕北去关河远。南来岁月长。〔末〕所经多旧馆。浪迹重凄凉。〔外〕老汉姓王。名章。字子循。陕西人氏。因往江西等处买卖。淹留二年。今喜趁些利息。收拾回家。在此荆江道经过。王安。前边公廨是甚么所在。〔末〕吿老员外知道。此间是郧阳驿前了。〔外〕行了半日。甚觉饥渴。且在此处买些酒饭吃了。再行未迟。〔末〕驿西有个酒肆。请卽过去。〔外〕纔离走毂奔蹄处。〔末〕便到当垆涤器家。〔并下旦抱儿行上〕 

【月云高】愁城寃薮。坚深与谁剖。最苦分鸾日。屈指应非久。亲老儿孤。凄凉两僝僽。生死虽云命。难道尽遭阳九。事到头来不自由。强步含羞何处投。

奴家丈夫问成绞罪。秋后就要处决。昨日分付我改嫁叶长官。〔悲介〕好苦。丈夫。我与你十年夫妇。尙不知我心事。我若有改嫁之心。怎见得害了你的性命。可怜古人从其治命。不从其乱命。他只因刑期将近。神思昏愦。以致言语舛错。故此奴家呑悲含忍。不与深辨罢了。为今之计。丈夫罪旣该死。奴家先求个自尽。表我心事。使丈夫九泉之下。亦得瞑目。只是我孩儿在怀。没有下落。意欲寻个好善人家。过继与他为子。一则全他性命。二则延王门宗嗣。〔哭介〕我那儿呵。在我怀中五年。时刻不离。今日事出无奈。不要怨做娘的。抱你出来。为分离之计。街坊市上。不知你遇着那一个有缘的父母。不免再行前去。〔行介〕 

【前腔】风尘奔走。栖栖丧家狗。誓死明初志。抱子先求售。〔悲介〕我那儿呵。今日娘怀。明朝在谁手。此际情何限。天地同高厚。说到堪伤泪自流。沈痛黄泉兀未休。

〔外末上〕身离竹锁桥边地。眼望云横岭外天。作急趱行路程。〔外〕王安。你看那妇人抱着一个孩儿。走来走去。啼啼哭哭。不知为何。〔末〕要知心内事。但听口中言。待小人去问他。便见分晓。〔问介〕娘子为何啼哭。〔旦〕客官不好说得。奴家丈夫。为事在狱。欲卖这小儿来用。一路行来。没个好主。故此啼哭。〔外〕可怜可怜。〔见介〕我闻娘子是北方声音。因何到在此地。〔旦〕奴家本贯涿州郭氏。丈夫王楫。抵补军伍到此。〔外〕在此当军。为甚事在狱。〔旦〕承问及。容奴家吿禀。 

【宜春令】吾夫是合绞囚。〔外〕因何犯此重罪。〔旦〕为奸豪攒成寇雠。〔外〕想未详允。或有可生之路。〔旦〕靑蝇未聚毫端。无计祈天宥。〔外〕丈夫果有不测。正当育孤守寡。为何把儿弃了。〔旦〕丈夫死期旣近。奴家义不独生。拚舍这弱息螟蛉。要表我终身箕箒。〔外〕你令郞旣要与人。不知肯托老夫么。〔旦〕若得携归鞠育。感当不朽。〔外〕 

【前腔】听伊语。见虑周。使人闻心伤眉皱。娘子。我老夫呵。暮龄无嗣。希求令子承吾后。〔旦〕如此甚好。〔外〕旣蒙见允。乞借令郞一看。〔旦放儿在地外看介〕好好。眞英物也。想元是天上麒麟。今做了璞中琼琇。娘子。你家姓王。老夫亦姓王。若论祖先。未必不是同宗。请问令郞何名。〔旦〕小字九龄。〔外〕元仍此名。我也不改了。管取气求声应。箕裘胥茂。

老夫陕西商人。在此经过。囊无余钞。聊奉白金三两。少充茶礼。待令郞成立。自有厚报。〔放银在地介旦〕此礼本不当受。但我。夫妻处死生之际。不敢虚辞了。〔哭介〕我那儿呵。此时别去。今生不得相见了。我婆婆临别。付我明珠一颗。欲为后会之计。目下我夫妻俱死。此珠终至失所。孤我婆婆之望。不若繋在儿颈上。倘长大成人。未免见鞍思马。覩物伤情。虽没处讨你父母。或者婆婆天年未终。犹得还珠合浦〔抱儿介〕 

【前腔】儿灵慧。睁两眸。似敎娘斯须挽留。〔珠系颈介〕明珠悬项。穷源推本应根究。〔放儿在地介〕孩儿。你长大成人。图功业志气从新。思骨肉宗支寻旧。〔外〕娘子且请宽心。不必过于丁宁。〔旦〕虽是丁宁无数。儿能知否。

〔外〕娘子。老夫大胆了。〔抱儿介旦〕蒙老员外厚赐。奴家依命了。〔取银介对末〕孩儿此去。全仗总领哥照顾。〔末〕 

【前腔】娘珍重。莫过忧。我东人仁慈罕俦。旣蒙付托。提携保护孚盈缶。小官人此去长大成人呵。冀十年异地成身。看一旦故园回首。方信萍归大海。相逢非偶。

哀哉母子泣西东。



泪眼彷徨似梦中。

一叶浮萍归大海。



人生何处不相逢。 

第二十出
夫妻永诀

【金珑璁】〔生上〕寃深愁似海。那堪缧绁累累。疑是有命安排。刑期如指日。心緖已成灰。龙蛇临岁叹梁摧。

薤上露。何易晞。露晞明朝更复落。人生一去何时归。〔叹介〕小生大狱已成。死期将至。在此度日如年。束手听命。只是我妻少年美貌。终身不了。前日因叶长官丧偶。欲待说与成婚。我妻不从。反有誓甘同死之意。可伤可伤。连日不曾进来。不知何故。今日想必到此。不免与门上禁子说知。方便匙钥则个。〔说介内应旦提筐篮上〕 

【前腔】狱成知莫解。藁砧半属尘埃。亲瓜葛。忍分开。九原心不死。千古恨难埋。斯须永诀枉悲哀。

连理树。靑靑荣。一夜霜风威凛冽。双枝崩裂成凋零。〔悲介〕奴家丈夫在狱。旣是死数。昨日将孩儿九龄。卖与陕西商人。得银三两。今日买些酒肉之类。进去一看。呀。喜得监门正开。不免径入。〔见介生〕娘子来了。你连日在家何干。〔旦〕家中缺乏。昨日蒙近隣周妈妈来说。城西冯老安人。欲请奴家教习女工。先送礼银三两为定。明日就到他家去了。〔生〕如此甚好。只是孩儿费手。〔旦哭介生〕娘子。为何说着孩儿。就烦恼起来〔旦〕我不为孩儿烦恼。只虑奴家一去。便得两月方回。无人看你。故此伤感。〔生〕娘子不消烦恼。目下天热。监中秽气太重。不宜进来。正该往彼度日。稍待秋凉再会。你筐篮中是何物。〔旦〕官人久蒙叶长官看承。愧无寸报。如今买些酒肉。晚间官人请他一叙。少表敬私。〔生〕如此甚好。〔旦〕所存之银。官人留下盘缠。〔生〕此物亦有用处。只是费你心力。〔旦〕且暂收用。倘有工银。再央人寄进来。〔生悲介〕我在此束手待毙。要银何用。〔旦〕官人免愁烦。只是命该如此。〔生〕天那。可怜。 

【尾犯序】月犯少微灾。泰岳其颓。梁木其坏。娘子。我小生呵。冠世英雄。恨今为弃材。〔旦〕天作之孼。毋足深怪。〔生〕堪怪。素不忤三章令典。谁知做五刑魁宰。莫不是玉楼作记。天上有人催。〔旦〕 

【前腔】玉树梦中埋。十载夫妻。一旦分爱。〔生〕娘子。我和你几月之间。情如流水。迹似浮云了。〔旦〕流水浮云。任悠悠不回。〔生〕倘情缘未断。后世了你的恩债。〔旦〕恩债。倘或是三生未了。还拟得九泉可待。最苦着衰亲幼子。无计吊幽怀。〔生哭〕 

【前腔】凝咽泪盈腮。执手相看。魂荡天外。谁料花颜。攒成祸阶。〔旦〕官人在此。日长似岁。怎生聊赖。〔生〕聊赖。恁可念亲当衰老。恁可念儿方傀儡。还须要存亡一视。加意厚栽培。

〔内催介〕监禁之中。非哭泣所在。有话快说。打发出去。倘官府知道。不当稳便。〔生〕外边催了。娘子可低声说罢。〔旦背立低声介〕 

【前腔】你兀自计安危。忘却残躯已是浮荄。好苦。你只知自家将危。丁宁后事。岂知奴家死在旦夕了。不好说得。欲与分明。恐伊行骇猜。〔生〕娘子不必悲怨了。且自宁耐。 

对生介〕宁耐。奴只虑君身废殒。君莫虑奴心忍改。};官人。&size(20){须识破死归生寄。毋得恁徘徊。 

死别生离不忍论。



匆匆含泪出圜门。

三秋若瞬谁怜我。



九地如归妾待君。 

第二十一出
眞武灵应

【西地锦】〔小外上〕北极玄机周遍。功多金阙调元。齐光日月神通显。万灵普济无边。

善哉善哉。天地大公。鬼神阴鉴。福善祸淫。昭昭如电。吾乃玉虚师相玄天上帝是也。北辰合德。春日同仁。赞化玉淸。道生天而至妙。调元金阙。功裨帝以难名。契眞宰于东皇。对长生之南极。乾坤比寿。永覆载于万灵。日月齐光。常照临于六合。马赵温关四将何在。〔众扮四将立定介小外〕汝等听吾法旨。今有涿州节妇郭氏。因夫受害。含寃求死。照得本妇阳数未尽。尙有夫荣子贵之日。况他婆婆盛氏。飘流怀庆地方。离此千里。汝等当加保护。移送至彼。明日使他姑妇相逢。同往京都。毋得违误。枉害生灵。〔众应介旦行上〕 

【传言玉女】事势顚连。岂识衷肠哀怨。魂摇心战。争奈他泪血纷纷如霰。红颜薄命。古今常见。

〔醉花间〕休思省。怕思省。思省心如鲠。怨气彻重霄。失却阳乌影。窃叹我生初。浮躯成画饼。自靖对苍苍。江澄山月冷。〔悲介〕奴家前日弃了孩儿。昨日别了丈夫。心事已完。只欲求个舍生之所。以明我从一而终之义。迤逦行来。此处是太和山了。你看盘道萦回。峭岩苍郁。山上有眞武庙。金殿压云。玉坛和月。诚是岳宗灵宅。素闻此神感应。不免上去礼拜一番。多少是好。〔行介〕呀。你看庙貌巍峨。神威赫奕。瞻仰之间。不觉身世两忘。形神俱化。奴家生虽不遇其时。死则实得其地矣。〔拜介〕 

【香罗带】神灵在旻天。阴垂鉴怜。良人受寃将丧元。自知罪重怎求全也。丈夫旣死。奴家义不独生。故于丈夫未死之前。先来求个自尽。初志定。此身捐。伏祈神道明彰报应严雷电。务须曲直分明也。稽颡皈依在九泉。

〔行看介〕呀。此处是个渊泉。上空下洞。深昧不测。只见瘦藤老柏涵秋色。古壁苍崖倚太虚。正是我托身之所也。 

【前腔】斋明陟此巓。中心了然。前峯后峯中险渊。紫烟翠霭互缠绵也。我在此呵。神已适。意相便。归根复命浑无玷。〔悲介〕我婆婆小姑在家悬望。丈夫在监悬望。孩儿在路不知如何。总上心来。顾不得这许多了。要求骨肉相逢也。更觅轮回再世缘。

〔投渊介四将救起移行介小外〕郭氏听我分付。你阳数未尽。不可轻生。欲全夫命。急往京都。寻问袁天纲。自有好处。我已施神力。送你在千里之外了。明日就有亲人相见。数年之后。夫荣子贵。骨肉团圆。四将过来。传我法旨。郧县顽民李克成张有德同恶相济。诬害贤良。罪贯旣盈。刑条罔赦。着火部先焚其家。雷部速殛其命。以昭善恶之报。〔众应介〕正是从空伸出拏云手。提起天罗地网人。〔并下旦苏介〕怪哉怪哉。鬼神感应。捷于影响。奴家方纔投渊之时。只见红光满目。黑气漫天。若有神将护持。不曾伤命。吾闻古之寡妇哭城。城为之崩。亡士叹市。市为之罢。诚信发内。感动城市。况我夫妻危迫存亡之际。皇天岂不垂悯。适在庙中祷吿。至诚感格玄天。上帝特施神力。救灾恤患。未可知也。 

【好姐姐】空中果有圣贤。猛可地威灵宣现。云霄旋转。推移路一千。又听得神道呵将言劝。欲救夫危何自殄。急往京寻术士袁。

向年袁天纲曾断丈夫先凶后吉。目下凶事已见。但未知吉事如何。又不知袁天纲是何等人。 

【前腔】想伊必是大仙。休咎事曾经明辨。论避凶趋吉。惟人当自先。神道分付。急往京都。旣是这等。事不宜迟。须黾勉。步窄弓鞋徒偃蹇。进退无门意两悬。

身旣不死。丈夫在监。放心不下。欲寻归路。已是移送千里。欲赴京都。又虑孤身远路。一时踌蹰不定。进退两难。神道又说明日就有亲人相见。鬼神之事。旣灵于前。其言必验于后。但不知此处是何地方。须索趱行前去则个。 

诚心怨气动神明。



和霭慈云护眇生。

大抵乾坤都一照。



免敎人在暗中行。 

第二十二出
姑妇相逢

【六么令】〔老旦上〕胡奴窃攘。肆干戈鼎沸多方。生黎涂炭景凄凉。天黯淡。日微茫。神愁鬼惨人惊■〈忄敞〉。神愁鬼惨人惊■〈忄敞〉。

〔菩萨蛮〕平林漠漠烟如织。荒山一带伤心碧。暝色下江干。有人行路难。崎岖聊竚立。宿鸟归飞急。何处是归程。长亭更短亭。老身前日与姐姐同出避难。军马赶散。各自逃生。连日奔走。露宿风餐。担饥忍渴。不知受了多少劳苦。经了多少惊惶。幸得一路淸净。不及遇害。今日行来。乃是怀庆地方。人烟颇聚。风景如常。想目下干戈已息了。只得再行前去。寻个安身之所。〔行介〕 

【一江风】恨雄羌厉气盈尘坱。使我成飘荡。叹羸躯景迫桑楡。儿女胥孤望。心緖苦难量。心緖苦难量。离愁万缕长。恁跋涉一似萍依浪。

呀。你看日下平川。云连断壑。天色已将晚了。只闻蝉吟鹊噪。凑成四野愁声。不见犬吠鸡鸣。露出半家人影。如此光景。好闷人也。行了一日。筋疲力倦。欲进不能。且在此少坐片时。再行前去。〔坐介旦上〕 

【六么令】身罹罗网。感神明移送他乡。孤形瘦影意彷徨。山隐隐。树苍苍。京都杳杳如天上。京都杳杳如天上。

〔小重山〕碧草连天映日曛。不知天外岭。抹微云。数声残角断谯门。鸦过尽。流水遶孤村。此际正销魂。香囊乍解。罗带轻分。不禁襟袖染啼痕。伤情处。灯火近黄昏。奴家昨日感谢玄天上帝救护到此。今早行走至晚。并没一个人迹。不知是何地方。只得趱向前去。寻问个路头。再作区处。〔行介〕 

【一江风】念王郞溘尔轻抛漾。两地均劳攘。望神京努力驰驱。要解恁寃魔瘴。欲诣恳天纲。欲诣恳天纲。那堪岐路长。这匍匐只恐是难寻向。

你看云接江声。山依野色。斜阳外牛羊返径。疏林间樵牧赓歌。天色已是向晚了。怎生是好。呀。前面有个妈妈坐地。我且上去问他如何。〔老旦起介〕那来的女人。好似我媳妇的模样。〔旦〕那妈妈好似我婆婆的模样。〔老旦〕呀。眞个是我媳妇。〔旦〕天那。眞个是我婆婆。〔抱哭介〕 

【哭相思】骨肉曩时轻折散。相逢又倍添凄怆。

〔旦〕婆婆为何到此。〔老旦〕因安禄山作乱。军马临城。我与大姨娘避难赶散。逃生到此。〔旦〕何不与小姑同行。〔老旦悲介〕媳妇。你兀自不知。从你夫妻别后。朝廷要宫女。本州岛将你小姑充选去了。〔旦哭介〕如此不幸。天亡我家也。〔老旦〕我孩儿在那裏。你何故独行到此。〔旦〕一言难尽。自到荆湖。蒙帅府老爷怜是儒生。免其差操。只管写册。有营长李克成。调戏奴家不从。丈夫与他争殴一场。被他诬吿做部军残伤本管长官。问成绞罪。秋后就要处决了。〔老旦〕果有此事。岂不痛死我也。〔哭倒介旦〕婆婆请苏苏。且免愁烦。〔扶起介〕奴家此行。亦为求生之计。〔老旦〕媳妇。你是个女流。济得甚事。我且问你。孙儿九龄。放在何处。〔旦悲介〕婆婆。不好说得。奴家因丈夫死期将至。将孩儿卖与陕西商人为子去了。〔老旦悲介〕割恩舍爱。好痛心也。你弃了孩儿。欲干何事。〔旦〕因丈夫要我改嫁。乃往太和山眞武庙前投渊求死。不料神明救护到此。神道说明日就有亲人相见。果遇婆婆。其言旣验。丈夫料必不死。〔老旦〕那裏见得。〔旦〕神道分付。欲全夫命。急往京都。寻问袁天纲。自有好处。又说夫荣子贵。骨肉团圆。因此奴家敬信。欲往京都。〔老旦〕此处是怀庆地方。我和你上去。一则图你丈夫之事。二则打探小姑在宫消息。却不是好。〔旦〕天色已晚。须索趱行前去。寻个村庄人家借歇方好。〔同行介〕 

【榴花泣】烟凝林莽。行急骤心忙。归鸟逝。带云黄。山空野阔叹孤荒。天敎姑妇途次幸相将。穷愁暂忘。听溪湾风转传渔唱。望天涯叠嶂层峦。苦弓鞋无任踉■〈旁〉。

【渔家灯】残霞落日断斜阳。山径寂已下牛羊。当此际不觉恓惶。骨肉相看惆怅。两眸暗泪悲凋丧。不平事空萦怀想。良人悬隔异壤。情彼此。这悒怏怎当。

【剔银灯】叹流离孤踪焉往。向前村可寻依傍。鸡鸣犬吠声厮嚷。见山陬竹篱■〈旁色〉■〈莽色〉趋跄。松梢灯火透光。须整顿临门扣访。

寂寞黄昏寺已钟。



穷途骨肉叹飘蓬。

弓鞋踏遍山南北。



觅得茅茨暂寄踪。 

第二十三出
京邸叙亲

【香柳娘】〔丑上〕为干戈奋扬。为干戈奋扬。奔投林莽。颓龄朽质成流浪。恨连枝飘荡。恨连枝飘荡。彼此两堪伤。回头漫凄怆。寓京畿委巷。寓京畿委巷。涤器垆傍。招商来往。

老身涿州人氏。前日因王家妹子避难同出。被乱军赶散。无处安身。想起我夫家有一支在京当军。是我伯伯姆姆。家有空房。卖些酒饭。安歇客商。老身特来投奔度日。不料一月之前。夫妻相继病故。止存一男。尙未成立。老身代管家事。只是我妹子不知流落何处。甥儿夫妻从军没信。甥女入宫。一向杳然。总上心来。徒生烦恼。连日阴雨。不曾做得买卖。今日晴明。须索打扫店面则个。〔老旦旦上〕 

【前腔】〔老旦〕叹驱驰远疆。叹驱驰远疆。跻峦陟嶂。风餐水宿多劳攘。〔旦〕喜今瞻帝乡。喜今瞻帝乡。姑妇苦行囊。何处寻依仗。〔合〕见靑帘飘漾。见靑帘飘漾。旅馆傍街墙。且须投向。

〔老旦〕媳妇。我和你一路辛苦。幸得到京了。〔旦〕必须寻个安歇所在。然后访问袁天纲下落。〔老旦〕呀。你看前边酒旗下。不是个招商店。内有妈妈坐地。我们就此借寓何如。〔旦〕此处正好。请婆婆上前相见。〔行介旦〕婆婆。好古怪。裏边妈妈好似我大姨娘的模样。〔丑介〕二位女眷。请进来坐。〔老旦〕媳妇。那妈妈好似我姐姐声音。〔丑〕来的像我妹子甥媳妇。〔老旦旦丑〕天那。果然是了。〔抱哭介〕 

【前腔】痛骨肉渺茫。痛骨肉渺茫。浑如霄壤。情悬两地同惆怅。幸偶逢市坊。幸偶逢市坊。相对泪淋浪。彷佛从天降。慰离中梦想。慰离中梦想。共叙行藏。愁蛾纾放。

〔老旦〕姐姐。那日被乱军赶散。何由到此。〔丑〕妹子。我先夫族兄在此当军。特来投奔。不幸他夫妻病故。是我帮他儿子做活。不知妹子别后。怎生遇着甥媳妇。〔老旦〕自从别后。行走数日。没有住着。偶然一个晚间。山下坐地。只见媳妇走来。故同到此。〔丑〕贤甥妇。你与丈夫在卫所。因何独自远行。〔旦哭介〕有营长李克成。调戏奴家。和他争殴一场。被他诬吿做部军杀伤本管长官。问成绞罪。秋后就要处决了。〔丑哭介〕我甥儿遭此横事。你又如何来此。〔旦〕丈夫着我改嫁。乃往太和山投渊自尽。感谢眞武救生。移送千里之地。幸遇婆婆同来。〔丑〕妹子。旣是遇着。何不去卫所。反到这裏。必有缘故。〔老旦〕姐姐。你听我道。 

【前腔】苦儿郞受伤。苦儿郞受伤。刑期翻掌。图生特地求仙丈。〔丑〕仙丈是谁。〔老旦〕素知他藏往。素知他藏往。袁姓讳天纲。未识他仪像。〔丑〕是谁着你寻他。〔老旦〕感神明指状。感神明指状。谓有救生方。敢烦寻访。

〔丑〕你说别人。我不认得。若是袁天纲。我认得他。 

【前腔】寓吾家后廊。寓吾家后廊。〔老旦〕他是何等人品。〔丑〕潇洒仙模样。〔老旦〕与甚么人相交。〔丑〕往还交际皆卿相。〔老旦〕有何本事。〔丑〕羡名倾霄壤。羡名倾霄壤。灵异动君王。时得瞻天仗。〔老旦〕若如此。须求他救我孩儿一命。〔丑〕论伸寃理枉。论伸寃理枉。未必是其长。恐孤来望。

〔旦〕大姨娘。 

【前腔】念时遭不良。念时遭不良。夫婴罗网。须垂周恤毋多让。〔丑〕你丈夫是我外甥。何出此言。只怕袁天纲没有救命力量。〔旦〕彼参三配两。彼参三配两。会得解奇殃。神言岂虚谎。〔丑〕旣是这等。你不必多言。待我明日求他。看他怎生区处。〔旦拜〕谢娘行慨慷。谢娘行慨慷。为我发慈祥。地天同量。

方纔心緖如麻。不曾动问小姑消息。〔丑〕宫城中不比民家。虽皇后贵妃。难与父母往来。况宫女禁闭在内。谁能通风讨信。〔老旦悲介〕女儿入宫。大数已定了。且莫提起。姐姐只把孩儿的事作急一为。可救其性命。 

要成转日功。



须用回天力。

眼望旌捷旗。



耳听好消息。 

第二十四出
术士玄谋

【亭前柳】〔外上〕云水寄行踪。优游大地中。玄机参造化。秘术动王公。须知变幻皆春梦。相忘樽酒。聊对一帘风。

〔好事近〕白首解穷经。识尽乾坤变易。百岁光阴能几。叹白驹过隙。任教明月与淸风。参我为三客。一片野心难管。惟自家知得。卑人袁天纲是也。前者因安禄山之乱。蒙朝廷宣召来京。屡赐面对。不放还山。一向借寓西市韩妈妈家裏。连日蒙各公卿下顾。今往答拜。颇觉劳碌了。不免静坐片时。多少是好。〔丑老旦旦上〕 

【前腔】〔丑〕诚意扣仙翁。夔夔敬敛容。〔老旦〕回生求妙计。宥死望奇功。〔旦〕神言可信前民用。〔合〕愿取今朝忧况变欢悰。

〔相见介外〕韩妈妈。卑人久扰宅上。未有寸酬。如何是好。〔丑〕老先生在客边。不劳计较。〔外〕不敢动问。这二位是何宅眷。〔丑〕一个舍妹。一个是他媳妇。〔外〕旣是这等。都是涿州。为何涉远到此。〔丑〕他孩儿有难。特来相求。〔外〕令郞是何人。〔老旦〕小儿王楫。〔外揖介〕元来是王解元的令堂。失敬了。〔看旦介〕此位莫不就是解元令正么。〔旦〕妾身便是。〔外〕卑人在贵处。解元曾下顾。不觉二年了。卑人看他有些灾难。想目下正危。〔老旦旦拜哭介〕老先生眞天神也。乞赐力救。〔外〕二位夫人不必行此礼。且把解元的事体。见教一番。〔老旦〕老先生听老身相吿。 

【江头金桂】叹弱息时当暡曚。赴荆湖补阙戎。蓦遇奸豪凌侮。潜谋阴中。肆无情。虚构讼。〔外〕虽是诬吿。问官自有公道。〔老旦〕好苦。恨当道听断非公。一偏愚弄。争奈威加锻炼。势极牢笼。狱成死条寃可痌。〔外〕可怜。虽问死罪。还要申详刑部哩。〔老旦〕刑部已是详允。秋后就要处决了。苦刑期已迫。苦刑期已迫。无门诉控。〔拜介〕致虔恭。欲求转日回天策。历尽关山几万重。

〔外〕卑人方外浮踪。有何德能。不知是谁教你们来寻我。〔旦〕奴家因见丈夫将死。乃往太和山上投渊自尽。感谢眞武救护。移送千里。神道分付。欲全夫命。急往京都。指称老先生的姓字。〔外〕称我姓字。说些甚么。〔旦〕 

【前腔】赖神语谆谆称颂。道玄机可化凶。因此斋明澄虑。迢迢趋拱。〔外〕为着夫妻之情。涉远而来。〔旦〕为夫妻恩义重。〔外〕你恩义甚重。但我的力量甚轻。〔旦〕指望慷慨相从。卽祈挥冗。〔悲介〕奴家丈夫若饶得死罪呵。一似纶鱼复水。槛凤翔空。免敎此躯刑示众。〔外〕你这说甚好。只是事干重大。恐一时有些难处。〔旦〕老先生。你救得我丈夫之命呵。感恩同山海。感恩同山海。何胜幸孔。〔拜介〕摅丹衷。愿开溥博如天量。采纳蒭荛悯阨穷。

〔外〕韩妈妈。那二位夫人情词急切。卑人难副此望。〔丑〕老先生听老身一言。 

【前腔】素羡恁荣承天宠。这关节庶可通。〔外〕朝廷虽常召见。岂敢擅言。〔丑〕尙有名卿巨宦。往来瞻奉。〔外〕虽有仕夫往来。也没用处。〔丑〕救灾危如去巩。〔外笑介〕难道这般容易。〔丑〕老先生你莫怪我说。〔外〕卑人在宅。忝为宾主。有话尽说。〔丑〕窃自谓宾主相看。深惭劳动。毋得推三阻四。诈瞽徉聋。〔外笑介〕我是审己量力。你错埋怨了。〔丑〕我的外甥受难。你须怜我心如火烘。〔外〕岂不知你心热。事在难处。容我慢慢为之。〔丑〕论时当遄往。论时当遄往。图维贵勇。〔拜介〕仗帲幪。善加起死回生力。要与掀天揭地同。

〔外〕你们事体都知道了。不消分付。待我思想一个计策。〔背立想介〕昨观天象。见北斗常化为人。明日七夕。来此飮酒。莫若乘此机会。奏过朝廷。求个恤典。大赦天下。假公济私。救他一命罢。〔对丑介〕妈妈。你依得我的言。成得你的事。〔丑〕有何分付。敢不遵依。〔外〕我是个废人。济得甚事。另有几个方外异人。法术甚高。我去招致他来。必能成功。〔丑〕是何等样人。几时来此。〔外〕听我道。 

【前腔】明旦有七僧来诵。扫门庭。可敬崇。祇备淸羞庶品。洁诚修供。那七个僧人生得古怪。你须大着胆。见奇形休惧悚。二位夫人请回避。只消妈妈相接他。倘得渠乐飮留连。妈妈须要传觞频送。〔丑〕这七个僧人飮得多少酒。〔外笑介〕多管是肠容百斗。兴尽千锺。〔丑〕老身可把那话儿求他么。〔外〕不要开口。只管送酒劝他。莫谈此情知始终。且盘桓竟日。且盘桓竟日。依稀如梦。〔揖介〕二位夫人可喜。卑人用此心机。召这七僧来呵。这相逢。正似八阵先埋伏。看取乘机奏后功。

妈妈。这是我的玄谋。不可泄漏。倘露了消息。则事不谐矣。〔丑〕这事自当小心。不劳叮嘱。 

救生如救溺。



用计若用兵。

救缓难逃死。



计疎必害成。 

第二十五出
北斗化僧

【福靑歌】〔丑上〕为王郞伸寃无地。感袁公造成奇计。修斋设供候神祗。斯时戾止。这机关未审何意。

老身为因王济川犯罪。欲求袁先生救命。我看那先生起初再三作难推拒。后来勉强应承。终是有些古怪。计无所出。止说道今日有七个僧人来此诵经。教我设斋供他。又道诸僧善飮。须多送酒。又不许我说出王济川的事情。不知是何缘故。我想袁先生是个有道行的人。平日言语动静。神出鬼没。因此不敢问他详细。只得打扫门庭。安排酒食。且待这众僧来时。便见分晓。〔七僧上〕 

【夜行船引】纲纪三辰光累累。运枢机赞行元气。位列台官。常尊无二。灿烂蟾辉堪比。

〔一僧〕元气凭斟酌。〔二〕周旋运四时。〔三〕三辰扶帝座。〔四〕七政总天机。〔五〕魁建形居北。〔六〕衡平柄揭西。〔七〕静随银汉转。〔合〕悬象列高低。〔一〕吾等乃北斗七星是也。今当七月七日。天上佳期。人间令节。吾等变化为人。暂降尘寰。聊观风景。此处已是京城西市了。不免寻个酒肆。斟酌一番。多少是好。迤逦之间。酒肆在此。这酒肆干净精洁。甚好款坐。〔众进介丑〕呵呀好古怪。果然七僧到了。〔见介众〕妈妈有好酒么。卖些与我们吃。〔丑〕列位师父请裏边坐。好酒尽有。不知用得多少。〔众笑介〕妈妈不要拘定数目。你只管拏来。我们尽多尽吃。〔众坐定介丑送酒介〕 

【梁州序】纤云舒巧。飞星传意。暗度秋声盈耳。人间金井。惊看几叶新飞。谩有鹊桥初就。鹤驾高骞。银汉淸如洗。绮筵尊俎列。候佳期。一曲金徽暂解颐。〔合〕宇宙内。茫茫事。莫敎岁月徒然逝。当此景。怎能寐。

【前腔】钩帘邀月。穿针挦缕。风土从来多戏。明河耿耿。长生私语谁知。只见九华然火。百子羁丝。无限新秋思。靑鸾西去也。冷瑶池。阿母将来汉殿时。〔合前〕 

【前腔】静芳尘翠霭靡靡。羡花面玉枝淸丽。正商飙潇洒。层楼独倚。须信封题锦字。抛掷金钱。都是愁中味。年年今夜尽散尘虑。猛欲凌霞曳彩衣。〔合前〕 

【前腔】绕回廊淸荫参差。见碧树堂深流水。笑痴儿騃女。流传讹语。尽道秋惊凤律。夜静龙梭。且得停机杼。乘槎狂兴发。独何之。欲辩天孙旧日非。〔合前〕 

【节节高】玉绳度影低。露华滋。蟾羞窟浅圆辉未。凉风至。虫韵悲。流萤坠。任他银漏催声继。那堪搔首伤时世。〔合〕绿鬓朱颜不暂留。休将令节相轻弃。

【前腔】梧桐乍雨霏。电光微。芰荷翻弄香幽细。添吟趣。进酒巵。笙歌沸。调冰雪藕情无替。良宵雅会非容易。〔合前〕 

【尾声】古来百岁人能几。叹光阴瞬息推移。买笑追欢须早为。

〔旦扮内官上〕密旨离双关。微行遍九衢。不知缘底事。急召七阇黎。自家乃承奉内官是也。适间万岁爷准袁天纲奏。言有七个僧人。在西市酒肆中飮酒。特敕我到此宣他入朝。万岁爷亲要面问。迤逦行来。此间正是。不免径入。呀。果然在此。〔丑〕老公公来此贵干。〔旦〕朝廷有旨。宣这七个僧人。〔丑〕众僧在此诵经吃斋。不知朝廷何故召他。〔旦〕■〈口秃〉。你那婆子不知事体。快放他们出来。〔丑报见介众〕中贵何来。〔旦〕奉万岁爷密旨。特来宣召你们。〔众〕我等方外之人。衣钵为生。云水度日。干你朝廷何事。来此召我。〔旦〕朝廷旨意。虽不可知。但你众僧聚飮。已为不守戒规。故此要你们去对理。快走快走。切勿迟延。〔众笑介〕此必是袁天纲这小厮在彼说我。你且待暂时。我们与你同去。〔起身介〕在天成象。在地成形。玄机旣泄。仍归杳冥。〔并下旦〕呵呀。和尙那裏去了。〔丑〕老公公。你也在此。我也在此。不知何处去了。好古怪。想是有遁法的。〔旦〕吃了你家多少酒。〔丑〕禀老公公知道。这七个和尙果然奇异。不只是形状可畏。他的肚皮甚宽。流水斟。流水飮。约莫用了两缸酒。〔旦惊介〕咳。不信吃得这许多。〔丑〕果然。〔旦〕旣如此。不敢久稽。急往宫中复命。 

玉殿纶宣七异人。



那知色卽是空身。

捕风捉影今安在。



此会还疑未必眞。 

第二十六出
奏议颁赦

【点绛唇】〔末上〕斗转参横。玉壶传点。天阶晓。钟鸣长乐。仙仗千官遶。

甲帐徐开殿影齐。三更津吏报朝鸡。风回上苑炉烟袅。思觉中天雨露低。万国衣冠春共育。五云环佩晓相携。大廷择相皆良吏。几见征书下紫泥。自家乃唐朝黄门官是也。身亲丹陛。职侍紫宸。左右乎一人。作朝廷之耳目。往来于九极。通上下之云为。力助钧衡。功归机轴。双龙地望。见许多舟楫济天才。九虎天关。知偌大盐梅调鼎味。从容靑琐。躬承稷契近唐天。咫尺黄袍。心切萧曹依汉日。若奏若启。达羣意于冕旒。如丝如纶。传王言于帷幄。都俞吁咈。荣名动百僚。进退周旋。治道期千载。化行禹贡山川外。人在周公礼乐中。如今正是早朝时分。圣上已升宝座。恐有表章传达。只得在此伺候。道犹未了。奏事官员早来。〔小外上〕 

【小重山】万象横天紫极高。龙蛇盘结处。动旌旄。蓬莱宫殿压云涛。绯烟拥。咫尺赭黄袍。

玑衡齐七政。制度叙三辰。心卽浑天体。推占妙入神。下官乃司天监保章大夫是也。历观天象。敬授人时。此下官之职。昨夜登司天台。仰观天象。各星皆循次度。惟北斗不见。不知何故。实旷古所未闻也。占之人事。决非小失。顾盼之际。不胜惊愕。今特具本奏闻。〔末〕奏事官诣前叩头。〔小外叩头介〕万岁。万岁。〔末〕是何衙门官。为何事题本。就此披宣。〔小外〕臣诚惶诚恐。稽首顿首谨言。〔末〕仔细道来。 

【驻马听】〔小外〕凤鸟臣僚。掌日司天太史曹。昨者登台观象。周环森列。不改纤毫。帝车蓦尔隐魁杓。龙光剑气同沈杳。旷古奇遭。虽多文献。奚从稽考。

〔末〕圣上有旨。昨日术士袁天纲先奏。北斗当化为人。西市飮酒。已曾遣人宣召。因忽不见。今据尔所奏。正与天纲之言相合。不知主何祥也。尔衙门官素习浑仪。惟知占候。以天时而验诸人事。必有应于将来者。当为朕明白敷陈。勿得隐讳。〔小外叩头〕伏蒙圣谕。不知所对。聊摅愚见。冒死敢言。 

【驻云飞】天意迢迢。儆戒吾皇示象昭。臣惟北斗运于中央。临制四方。分阴阳。建四时。均五行。移节度。定诸纪。所系不为不重。昨日呵。失此枢机。曜乱却经常道。嗏。占候费推敲。未知何兆。因变硏几。灾异应非小。伏愿修禳弭祸苗。燮理阴阳气自调。

〔末〕圣上览奏。已知道了。着本官暂起。候召术士袁天纲到来。面议裁夺。〔小外叩头起介末〕圣上有旨。卽刻召术士袁天纲速来面对。〔内应介外上〕 

【小重山】阙对南山雨露遥。九重纶綍降。宠荣叨。料应太史奏神尧。天曜变。惹得圣衷焦。

淸跸散城阴。朱旗夹道深。法宫森虎旅。仙乐动龙吟。昨日北斗不见。今早司天监官具奏。圣心不安。特旨宣我面对。正投我因事进言之机。遂我转死为生之计也。此是午门外了。旣蒙传宣。不免趋进。〔末〕术士袁天纲诣前叩头。〔外叩头介〕万岁。万岁。〔末〕圣上有旨。尔言北斗化人之事。已验于昨矣。今据司天监官所奏。不约而同。则天垂象。吉凶不能掩人耳目。朕心无任戒惧。尔言旣应于已往。必能推占于将来。倘有祸兆。当为朕悉心明言。勿得隐讳。〔外〕臣诚惶诚恐。稽首顿首谨言。〔末〕仔细道来。〔外〕 

【驻马听】七夕良宵。斗化为人混俗嚣。闻见传宣敕使。倏尔潜踪。雾散云消。成形成象数应招。天心仁爱垂昭吿。臣虑忉忉。乞加修省。图维须早。

〔末〕圣上有旨。览尔所奏。以修省为言。是欲朕尽人事以答天心也。但万几之繁。四海之广。而修省之要。何者为先。〔外叩头介〕臣伏蒙圣谕。不知所对。聊摅愚见。冒死敢言。 

【驻云飞】四海兵刀。民困饥荒疾苦饶。臣惟近年以来。兵荒相继。天下必有不得已而犯法者。有司不原其情。锻炼成狱呵。囹圄多寃殍。诛戮如芟草。嗏。怨气彻重霄。上干临照。乞纳蒭荛。速降宽恩诏。原宥羁囚大辟条。仰答天心胜祀郊。

〔末〕圣上有旨。据尔所奏。甚合朕心。正是修德弭灾之道。当如此也。卽行宰辅大臣。会同六部等官。条量事宜。颂降诏书。大赦天下。以昭朕敬天恤民之意。奏事官起去。〔外叩头起介末〕圣上已入宫了。方纔二位所奏。天颜甚喜。〔小外〕食人之食者。当事人之事。故知无不言。言无不尽耳。〔外〕臣以诚格君。君以诚格天。君臣交孚。则天人感应也。〔末〕袁先生议颁赦书。正是致君泽民之事。又见得我圣主 

【山花子】畏天明命于时保。念苍生吾与同胞。久疮痍何堪诉号。至勤宵旰忧劳。〔合〕涣龙章仁恩迥辽。普天率土皆覆焘。天心感格除厉祅。愿取皇图巩固难摇。〔小外〕 

【前腔】微臣恭上占星表。妄披鳞战栗无聊。荷优容地厚天高。从言流水滔滔。〔合前外〕 

【前腔】上干洪造苏枯槁。布和风草木夭乔。料囚人万里举翘。从今远却皋陶。〔合前〕 

七夕天垂象。



君臣戒不虞。

都俞吁咈后。



恤诏下尧衢。 

第二十七出
纩衣寄诗

【字字双】〔净上〕长门深闭女中囚。空守。花开叶落辨春秋。是否。三千粉黛我班头。夸口。相思两泪为谁留。不偶。

老身唤做赛观音。粗疎鬓发乱松棚。面皮熯焦千层饼。牙齿妆点七倒金。京墨浓搽一锭。石灰淡抹半升。十指浑如打未完的铁搭。两眼好似摇不响的铜铃。唇厚三寸。说话便要出唾。脚长尺二。缝鞋又要加碪。肩耸堪挑匾担。嘴尖可挂油甁。身上彬斑。谁不道胎生玳瑁。鼻中点滴。我自知土产水晶。九院仪容不若。六宫娥嫔俱钦。皇帝见我动兴。三番五次留心。皇后争锋。丧了七魄。贵妃吃醋。失了三魂。因此追欢买笑。不能共枕同衾。昨夜巫山十二。方纔雨润云温。忽被钟鸣鸡唱。惊得凤折鸾分。〔内介〕元来是做梦。〔净笑介〕你道梦中做事。〔内问〕不是做梦。这等容易。〔净〕还疑水裏捞针。老身乃宫中老内人赛观音是也。当初伏侍太宗爷时节。放出三千宫女。到今以来。同辈之人。止存得老身与我妹子佛见笑两个。余皆物故。可叹可叹。近年新选些内人进来。不知事体。有三个派在我宫中差使。一个叫刘如花。一个叫郑似玉。一个叫王慧姬。这三个丫头好生无理。时常与我相抗。不听约束。甚是可恶。待我叫妹子出来。相帮摆布他一番也好。妹子在那裏。〔丑上〕 

【前腔】庞儿起皱鬓飕飕。老朽。赤脚拖鞋步不休。会走。十人看见九人羞。道丑。思量要个凤鸾俦。没有。

老身唤做佛见笑。自小风流兼美貌。虽然年纪六十余。打扮精神多窈窕。一生口舌两面刀。说是说非能聒噪。不时平地起风波。搬得六宫都嚷闹。谄媚胜似狐狸。厮打凶如虎豹。有人着了我的机关。就比猢狲入了圈套。教他进退两难。方见手段高妙。我也曾伏侍皇后娘娘簪花插朵。也曾伏侍皇帝爷爷穿袍戴帽。东宫的尿甁倾洗得洁净。公主的夜桶收拾得干燥。因此宫正司荐我一本。朝庭便加官诰。封为掌行幸的都知。倘有后宫争锋吃醋。许我投文放吿。我想才短不堪治繁。况且都是熟人。如何与他计较。连忙上表辞官。朝廷又赐勅书一道。〔内介〕勅书上写甚么。〔丑笑介〕敕赐我嫁个丈夫。〔内问〕你要甚么样人。〔丑〕凭我在梨园中寻个插科打诨会做会唱的风月鸟灶。〔相见介〕姐姐唤我做甚么。〔净〕我叫你出来。别无甚事。只因那新来三个丫头不服。特与你商量。奈何他一番。〔丑〕此言正合吾意。今日压得他下。后来就不敢了。〔净〕待我叫他们出来。〔叫介老旦旦贴上〕 

【花心动】〔老旦〕寂寞昭阳锁玉关。不觉粉容消瘦。〔旦〕风遶雕栏。月映珠帘。那堪愁上眉头。〔贴〕几番梧雨淸寒润。恨漏声午夜悠悠。〔合〕望家山何处。泪痕盈袖。

〔相见介净〕三个丫头来了。〔丑〕娘娘委我来查点你们。〔老旦〕我们都在这裏。又不去别处。要查点就查点。何必大惊小怪。〔净〕妹子且不要忙。待点名过了。和他们讲话。〔丑〕姐姐言之有理。〔点名介净〕你们三个来时。缘何见面钱也不送。〔老旦〕宫庭法度严紧。怎带进来。〔丑〕东西便带不进来。方纔见我两个不肯下个礼儿。难道这礼也带不进。〔老旦〕我们通是小民家儿女。不曾行此大礼。〔净〕旣是小民家出身。何必如此大样。〔贴〕我和你一般在宫中做内人。只好叙些长幼。有何尊卑。〔丑〕便不论尊卑。止把长幼来讲。也该以礼敬我。〔贴〕敬人者人恒敬之。礼人不答反其敬。你两个未曾将礼待人。乃欲强人敬己。是何道理。〔丑〕这小丫头倒会调文。〔净〕旣会调文。必能通今博古。我且把后妃中几个古人问你。〔贴〕愿闻。〔净〕呑五色卵而有娠者是谁。〔贴〕契之母简狄也。〔净〕履巨人迹而成孕者是谁。〔贴〕弃之母姜嫄也。〔净〕那个娶四日而相别九年。〔贴〕此是夏之涂山氏。〔净〕那个脱簪珥而待罪永巷。〔贴〕此是周之姜后。〔净〕阿呀。我难他不倒。妹子。还是你来。〔丑〕我也问你几个。〔贴〕请教。〔丑〕冯昭仪何以当熊。〔贴〕昭仪对元帝曰。妾闻猛兽得人而止。妾恐熊至御座。故以身当之。元帝嗟叹。以此敬重。〔丑〕班婕妤何以辨谮。〔贴〕婕妤诉成帝曰。鬼神有知。不受不臣之诉。如其无知。诉之何益。故弗为也。成帝怜悯。赐黄金百斤。〔丑〕阴后为贵人时。何以不肯正位中宫。〔贴〕以郭氏有子。故辞而不敢当。〔丑〕邓后因翦发伤额。何以忍痛不言。〔贴〕以太夫人哀怜。难伤老人意。〔丑〕阿呀。我也难他不倒。〔末扮内臣捧衣上〕圣主推心怜戍卒。宫娥着意制征衣。〔相见介〕你两个老丫头。只管在此扰攘怎的。〔净丑〕我们在此闲讲。老太监。你手中拿的是何衣服。〔末〕这是边军的纩衣。旧规都是宫女裁制。如今每人分做一件。连夜趱完。明早就要发出去的。不可迟悞。〔三旦〕旣是这等。我们各领一件。〔取介末〕你们三个用心一做。天明径送宫正司交割。你这两个老丫头去各宫催趱。不要在此聒噪。〔净丑〕理会得。正是闭门不管窗前月。一任梅花自主张。〔同末下贴〕刘家姐。郑家姐。着甚来由。被那两个老泼才缠了半日。〔老旦旦〕王家姐。又亏你通文识古。争了口气。不然还要受他好些难为。〔贴〕我们在此寂寞。难以度日。方纔这些衣服。正好针指消闲。〔老旦〕只怕要紧不易得完。〔旦〕连夜趱做。庶或可及。〔贴〕如今天色已暮。就动手罢。〔各坐定做衣介贴〕 

【集贤宾】黄昏永巷烟浸柳。霏霏暝色盈眸。花底金猊兰篆纽。正远树栖鸦时候。〔看珠悲介〕明珠系久。怎见得萱容依旧。〔合〕心似灸。痛骨肉数遭阳九。

【前腔】〔老旦〕初更钟鼓起戍楼。流萤飞傍帘钩。云汉昭回星与斗。见耿耿明河将溜。孤灯自守。岂敢望承恩先后。〔合前旦〕 

【前腔】二更漏阁惊换筹。翠屛寒润潜透。渍鲛绡淸泪难收。此衷谁与分剖。抱甄妃遗枕重忧。羡韩女题红机偶。〔合前贴〕 

【前腔】三更月午光四流。空阶明莹如昼。乍惊枝鳷鹊南投。几番栖止飞逗。觑桐影森森转移。听蛩韵啾啾悲扣。〔合前老旦〕 

【琥珀猫儿坠】四更烛烬。欲寐怎能彀。〔内鸡鸣介〕不觉鸡人频报丑。纩衣针线未停手。〔合〕劳■〈疒丂〉。怎捱得鹪顇精神。犹飮醇酒。〔旦〕 

【前腔】五更将曙。〔内作乐介〕仙乐已调奏。晓色微茫穿户牖。纩衣缝纫正成就。

〔合前老旦〕衣服虽完。神思困倦。不免暂卧片刻。多少是好。〔睡介贴叫介〕刘家姐。郑家姐。好苦。一般在此做针线。他们都睡去了。呼唤不应。只是心上没事。奴家在此。一似囚鸾槛凤。不能舒展。况有母亲在堂。兄嫂在卫。彼此辽绝。如隔尘世。料无相见之日。岂胜伤感。〔悲介〕奴家年貌正芳。才情俱妙。不幸被州司报选入宫。遂成寡鹄孤鸿。终身不耦。如何是了。〔叹介〕这是我命犯孤辰寡宿。又谁怨哉。方纔做的纩衣。不知到边方派在那个有缘军士身上穿着。我且写诗一首。缝在裏边。以寓红叶传情之意。当时红叶有灵。使韩夫人谐今生之偶。倘此纩衣有灵。或可结我后世之缘。〔写诗介〕沙场征戍客。寒苦若为眠。战袍经手作。知落阿谁边。蓄意多添线。含情更着绵。今生已过也。重结后生缘。诗已写完。缝在衣内。〔缝介〕呀。天色大明了。刘家姐。郑家姐。〔老旦旦苏介〕身子劳倦。不觉睡去。王家姐你好淸爽。〔贴〕衣服都完。宫正司交割。 

露冷月华白。



针工苦不禁。

关山征戍远。



谁解此中心。 

第二十八出
遇赦调边

〔净上〕今古长安道。邮亭几往来。辛勤迎远客。传命疾于雷。小官乃荆湖道郧县马驿驿丞是也。昨日有报子来。说朝廷差使臣赉捧赦书。已到十里长亭住札。今早整备龙亭香案仪从鼓乐伺候。本县大老爷出来迎接。到县当堂开读。道犹未了。只见人烟济济。车马纷纷。大老爹早到也。〔众随小生上小生〕 

【薄皮令】啼乌宵嚷。报道恩书天降。一气鸿钧通畅。

五色云间鹊。飞鸣天上来。覆盆俄照日。蛰户忽惊雷。道路欢声沸。神人喜气回。衣冠应拱北。袛载俨天威。〔净见介小生〕驿丞。昨晚分付你的。可完备了么。〔净〕龙亭香案仪从鼓乐。一应官吏师生粮塘里老。俱到十里长亭伺候去了。〔小生〕使臣廪给。从人口粮。可曾送么。〔净〕俱照关文数目支过了。〔小生〕驿丞。你摆两棹酒。待开读过了。一面誊黄。一面管待使臣。打发前去。〔净〕理会得。〔众扮鼓乐仪从迎末捧赦书上〕 

【前腔】鸡竿鼍皷。制出金门传唱。特与人间解网。

皇帝诏曰。膺期抚运。君道昭淑慝之分。治历明时。天文着妖祥之异。幽明相感。理乱所关。朕以眇躬。承兹丕业。恒率由乎祖训。求允协于天心。迩者北斗潜形。莫显魁杓之象。中央失制。奚当节度之权。造化旣淆。治功斯废。徒拥虚位。惭三才之难参。翼持小心。效六事之自责。肆颁慈典。用恤系囚。惟宁失之不经。皆欲措诸咸若。生恩旣及于下土。和气可还于中天。所有恤章。款开于后。自今年七月初七日昧爽以前。官吏军民人等有犯。除谋反逆叛。子孙谋杀祖父母父母。妻妾杀夫。奴婢杀家长杀一家。非死罪三人。采生折割。蛊毒魇魅。毒药杀人。强盗。妖言妖书。奸党失机。及事干边方重情。至死不赦外。其有斩绞者免死充军。原系军者改调边卫。其余已发觉。未发觉。已结正。未结正。事无大小。咸赦除之。敢有以赦前事相吿言者。以其罪罪之。谢恩。拜兴。拜兴。山呼。〔小生〕万岁。万岁。万万岁。〔众下末见介小生〕叫左右的请过圣旨誊黄。安排筵席。管待天使。〔末〕这礼不消了。下官还要别处开读。岂敢久稽。就此吿辞。不辞驿马凌风雪。要使函囚见日星。〔下小生〕分付禁子。把监中重囚带出来面审。其徒流犯人名姓无赃的径自释放。若有赃的也召进来。召保发落。〔左右介丑净小外生扮囚上〕丹凤衔恩至。苍鹰狱吏淸。风云生瑞色。桎梏动欢声。〔见介左右〕犯人当面。〔小生〕取监簿上来看。〔看介〕一名赵甲。为恐吓诈财事。问杖一百。徒三年。有给主赃银三两。〔丑介〕押小人出去变产就完。〔小生〕一名钱乙。为侵欺钱粮事。问大同卫充军。有还官银五十七两。〔净介〕小人监禁多年。家产尽绝。蒙大老爷查勘明白。申过上司了。〔小生〕一名孙丙。为谋财杀命事。问斩罪的。你该免死充军。〔小外外〕多谢大老爷方便。〔小生〕一名王楫。为杀伤长官事。问绞罪的。你也该免死。原系郧阳军。该调边卫。〔生〕多谢大老爷方便。〔小生〕叫左右的。将赵甲钱乙。召保在外。待赃银完日发放宁家。孙丙管押在外。佥批起解。都带出去。〔丑净小外谢介〕感谢大老爷恩德。极知幽犴无留系。更约冥鸿有定居。〔并下小生〕王楫该调边卫。就点一名解子进来。〔左右介外上〕捷足奔驰苦。公文解递劳。〔见介〕大老爷有何差遣。〔小生〕你解那军人王楫改调剑南卫去。〔外〕理会得。〔带生起介小生〕慈章遥播仁恩广。率土须教狴犴空。〔下末上〕天道昭昭在。人心岂可欺。到头终有报。来早与来迟。且喜王济川遇赦。改调剑南。特来送别。〔生〕叶长官。小生久荷恩养。未有寸酬。今蒙大赦。改调剑南。正欲回家。率领妻子。到宅拜谢。〔末〕可怜王先生。你兀自不知哩。〔生〕一向在监。其实不知。〔末〕令正令郞的事。不好说得。恐你伤心。连日隐瞒在心。如今你要起程。不得不说了。〔生〕有何缘故。〔末〕前日令正进监来。只因你把我那句话儿说与他了。次日有人遇见你令正呵。 

【刮鼓令】携儿走市坊。到邮亭。遇陕商。辄把与螟蛉为嗣。割恩情。最可伤。〔生悲介〕好苦。把我孩儿卖去。为甚缘故。〔末〕端是重糟糠。独登太和峯巓不返。〔生〕他去上边。做甚勾当。〔末〕言之不忍。〔生〕有言就说。〔末〕投渊求死表纲常。〔生惊介〕我荆妻去投渊寻死。有人救么。〔末〕仓卒之际。有谁来救。芳魂早赴窈冥乡。

〔生悲介〕天那。眞痛杀人也。〔哭倒介末扶起介生〕 

【前腔】妇人欠思想。泥一言。枉自亡。使吾心不胜哀痛。离恨如同天地长。我那九龄的孩儿呵。当幼穉。去边疆。知伊此生如何长养。〔恨介〕我那妻呵。若没李克成张有德二贼害我。谁承望今日凤悲凰。这荼毒没齿岂能忘。

〔外〕王先生。你的寃情不止叶长官知道。满城人都是怜悯的。幸得皇天有眼。那李克成张有德二人俱被天雷打死。家中各被天火烧尽。这是天公替你报雠了。〔生〕果是如此。小生又何怨尤哉。〔合〕 

【前腔】无端遇暴强。致纷争。陷禁墙。诬服了恁般刑辟。幸今朝荷恤章。免死戍边方。〔生末拜介〕凉凉此身飘然长往。愿期他日叙行藏。手分携各自泪汪汪。

人生最怕堕危机。



谁谓天公杳不知。

善恶报明寃已雪。



愿君此去锦衣归。 

第二十九出
纩衣得诗

【瑞烟浓】〔小外上〕警罢铜鱼。边境乍收烽火。旧日江山幸安堵。风尘奔走。九死内一条生路。躭误。分明是神龙幽卧。

山水途中沈。边荒客裏身。徒多乱离意。不见乱离人。小生陈时策。自幼与王济川孙天彝二友相交。谈经论道。以图进取。不料济川被荆湖勾补军伍去了。天彝又与我在乱军中失散。彼此各无消息。止存小生一身。奔走风尘。周流险阻。今到剑南地方。投充军士。欲图寸进。不知天意如何。〔叹介〕金革之事。非儒生所为。然世治用文。世乱用武。岂可守株待兔。幸得大元帅杨公。收在部下差用。每蒙靑目。前日拨去守堡。偶杀达贼首级一颗。已蒙元帅在纪功本上带我名字。待旨意下来。必有冠带了。若得冠带。便可立功。所谓五谷不熟。不如■〈禾夷〉稗。目下秋深。天气渐冷。昨闻京中解到纩衣在此。不知几时分派。且待同伴军士们来。问他便见端的。〔外丑净上外〕云迎出塞马。〔丑〕风卷渡河旗。〔净〕圣主安边计。〔合〕年年赐纩衣。〔相见介小外〕列位。每常只愁汗马之劳。今日为何欢天喜地。〔众〕我们不为别事。只因天寒身冷。无甚穿着。昨日纩衣已到。如今帅府委官赉来。唱名给散。为此欢喜。特来相报。〔小外〕多蒙列位好意。感谢感谢。〔众〕你看人声喧嚷。想来委官到也。〔左右捧衣随小生上〕 

【风马儿】宣播恩波。为戎行劝勤惩惰。

〔见介小生〕你众军士们好了。天气初寒。就有纩衣之赐。朝廷不曾亏你。〔众〕养军千日。用在一朝。无事之时。小人们受朝廷的恩惠。有事之时。朝廷用小人们的心力。〔小生〕你们旣知这个道理。则上之使下。下之事上。各得其道矣。叫左右的把纩衣点件数。唱名给散。〔左右介小生〕一名李丁。〔外介小生〕一名周戊。〔丑介小生〕一名吴巳。〔净介小生〕一名陈时策。〔小外介小生〕陈时策。你前日有一功。帅府已申奏去了。旨意下来。就有冠带。你便是我们的同僚了。〔小外〕多谢老爷抬举。〔小生〕 

【排歌】甲马初安。疮痍始苏。王家以尔荣枯。推衣挟纩遍包罗。海宇沾濡雨露多。〔合〕挥雄剑。奏凯歌。锦貂金勒上神都。威强虏。御远胡。万年盘石壮皇图。

【前腔】惨淡风尘。春秋几过。须知奋励干戈。恩波浩荡及吾徒。浃髓沦肤感不磨。〔合前小外〕 

【前腔】乍解儒冠。聊充武夫。悠悠自赴交河。笑谈油幕运鸿谟。未数当年牧与颇。〔合前左右〕 

【前腔】上下相交。君兵素孚。阴阳会合冲和。金汤遥制势非孤。万里腾欢起啸哦。

〔合前小生〕明早众军士都到帅府前取齐。随我进去谢恩。〔众〕理会得。〔小生〕朝廷推惠远。〔左右〕边塞感恩深。〔众〕自愧何能报。〔小外〕惟精裹革心。〔并下小外吊场〕天气渐寒。正有这件衣服赐来。一冬之计。不足忧矣。〔看衣介〕你看这件衣服。线也缝得密。绵也着得多。比别件不同。可喜可喜。〔摸衣介〕好古怪。衣服内像有些纸的。是何缘故。待我把头上簪儿。挑开线缝。取出一看。便知分晓。〔挑衣介〕阿呀。元来是一首诗。〔诵前诗介〕此诗立意温醇。措词雅丽。乃才女子也。不意宫壸之中。有此人物。当于班婕妤韩夫人辈求之。欣羡欣羡。争奈君民相隔。霄壤悬绝。不能与他厮见。若有升天缩地之术。亦不失此奇遇也。可叹可叹。 

【三换头】宫词写诉。喜得才情俱可。是谁家毓秀。有这般丽娥。空縻靑琐。未承恩。成间阻。苦凄淸难消怨魔。因此题诗。缝在衣内。嫓美题红意。风流直恁多。〔合〕千里神交。未卜姻缘事若何。

他道蓄意多添线。含情更着绵。足见加厚之意。诵之再三。宛如对面。可爱可爱。 

【前腔】着绵添线。如经平素。心盟尽吐。想天敎致吾。机通因果。虽则如此。你在宫庭。我在边塞。这殷勤眞坎坷。望天涯仙凡异途。你今世敦妻道。我来生是丈夫。

〔合前〕且住。我到忘了。追想当初在家之时。同王济川孙天彝往访术士袁天纲。他相王济川有难。其言已验。他相我有一桩奇遇。莫非正应着此事。岂偶然也。 

【前腔】人生得失。皆有前数。况婚姻际遇。谓非系命何。天纲先许。道牵丝来御府。得宫词其言乃符。我想红叶题句。终得遂良缘。纩衣寄诗。岂不成佳偶。从古皆云有。而今岂遽无。〔合前〕 

着意缝衣寄短吟。



神交千里已知深。

芦花月白难寻路。



水底捞针岂见针。 

第三十出
师徒传习

【鹊桥仙】〔小生上〕幼抛父母。远离乡井。十载螟蛉依本姓。就中款曲未全醒。彷佛似追风逐影。

亲恩眞罔极。晨夕当无违。不幸我生初。道路成艰危。孩提轻永别。怙恃他庭帏。肆尔有二天。十年不可归。白云连碧草。萦此终天悲。小生王九龄。本涿州人氏。因随父母荆湖从军。父亲为事在狱。母亲将我卖与陕西商人王子循为螟蛉子。那时方年五岁。虽有知觉。尙多蒙懂。但记得父母姓氏而已。其中事体。不能端详。〔悲介〕临别之时。母亲将明珠一颗。系我颈上。来此十一年。今已十六岁矣。〔看珠介〕珠虽在此。不知我父亲曾出狱否。母亲能无恙否。物是人非。岂胜伤感。深亏这边爹妈。看待胜似亲生。且不改我名。实寓爱礼存羊之意。不幸三年前爹妈相继沦亡。〔哀介〕使我举目无亲。最可哀痛。哥哥王嗣宗原是爹妈外甥。我未来时先已怀抱在此。长我一岁。故此待之为兄。叵耐此人愚顽。时常与我抵触。每自含忍。连年请冯先生在家教习举业。喜得功深博约。理极精微。从此奋发。取靑紫如拾芥。两日先生有事。不曾来馆。今早哥哥自去请他。此时想必同到来也。〔外丑上〕 

【破阵子】〔外〕绛帐春风迥。门墙桃李盈盈。〔丑〕灯窗扞格难寻讨。空负河汾北面名。〔合〕功深道自生。

〔外〕道统绵延寄白头。光风霁月应蒙求。伊周气槪生来壮。孔孟文章老未休。〔相见介外〕连日限你们课程。曾完否。〔小生〕道无终穷。学无止法。故君子以勤励不息自强。以怠惰荒宁为惧。先生去后。所限课程。学生俱已完了。〔外〕君子深造之以道。欲其自得之也。课程虽完。不知你心中所自得者何如。〔小生〕先生在上。听学生吿禀。 

【桂枝香】人须率性。功当取正。从来两字知行。皆是由贤入圣。〔外〕士希贤。贤希圣。义理同出于一原也。〔小生〕这一原义理。这一原义理。惟在通融斯盛。支离斯病。〔外〕知此二者。可谓明矣。明则可至于诚。〔小生〕毕竟悟诚明。方见简易工夫尽。不枉担簦负笈情。

〔外〕王九龄。你体认亲切。铺叙详明。作圣之阶。宛然在目。功名不足言矣。忻羡忻羡。〔小生揖介〕谨受教。〔外〕王嗣宗。你的课完了么。〔丑〕实不相瞒。家中有事。课尙未完。〔外〕你胡说。一般兄弟两个。他的完了。你又以家事为辞。〔丑〕家事任长。比兄弟不同。〔外〕课程不完。此是暂时事。你且把平日所学一讲。〔丑〕先生在上。听学生吿禀。 

【前腔】伏承严命。谨当遵听。抠衣唯诺明经。指望文场驰骋。〔外〕明经将以致用也。须加些工夫便好。〔丑〕这心猿意马。这心猿意马。操存靡定。斯些弗静。〔外〕旣是这等。你的前程安能远大。〔丑〕何必问前程。几年枉却春风坐。谁信蓝中可出靑。

〔外〕自暴者不可与有言也。自弃者不可与有为也。因你之言。观你之志。眞自暴自弃之徒。可叹可叹。你两个听我道。 

【前腔】雍先持敬。参勤日省。要将心法常惺。模范昭昭如镜。凡人之心。操之则存。舍之则亡。论存亡操舍。论存亡操舍。可见天人交胜。遂至贤愚莫并。因此重丁宁。你两个须知道。涓流可积沧溟大。拳石能崇泰华成。

〔丑小生揖介〕蒙先生教训。敢不勉励〔外〕王九龄。你工夫旣到。学问已精。正是明体适用之时。今当大比。可收拾赴京应试。〔小生〕领教。〔外〕王嗣宗。你工夫欠密。学问未纯。正好用功。方能有进。〔丑〕领教。〔外〕天色已晚。我且回去。明早来讲。求道每加操守力。明经须着讨论功。〔下丑笑介〕先生在此。甚觉拘束。先生旣去。有谁管辖。〔小生〕君子儒为己。小人儒为人。哥哥此言乃为人之学。非为己之学也。〔丑怒介〕小畜生无礼。我偏不晓得论语上这两句说话。你把来诮我为小人。我是土产的。到是小人。你是来历不明的野东西。到是君子。可恶可恶。〔小生〕朋友切切偲偲。兄弟怡怡。方纔小弟所言。只要哥哥做个好人。何必发怒。〔丑〕小畜生。我正要问你。你要做好人。在先生面前夸己之长。见得我不好。因此先生怪我。可恼可恼。〔打小生倒介〕打你几下。戒你将来。天色已暮。我去睡也。明灯难久坐。束卷且高眠。〔下小生起悲介〕天那。好苦。自家不肯读书。反怪别人说话。好生无理。〔叹介〕王嗣宗。你和我在此。都是螟蛉之子。苦苦做甚寃家。罢罢罢。此亦妄人。何足计较。自念靑春有限。黄卷无穷。当此长夜。再用些工夫。多少是好。〔看书介〕 

【字字锦】含章自可贞。岂敢图侥幸。且向残编断简中神会而心领。书。我苦苦读你。只为功名之事。论功名。务在继晷焚膏。焚膏又恐成画饼。凄淸。黄昏寥寂。忽听得楼头雁声。悠扬惨戚。惨戚惊孤另。〔哭介〕我那爹娘呵。〔合〕猛可地泪珠倾。苦天涯人远。他在那裏凉凉踽踽。我这裏朝朝暮暮忡忡耿耿。怎能彀膝前欢庆。

〔丑上〕世上无难事。只怕有心人。王九龄你忒欺心。〔小生〕方纔你打了我。不与你计较。自在此看书。有何欺心。〔丑〕只为看书。见你欺心。〔小生〕我自看书。完我课程。干你甚事。说我欺心。〔丑〕小畜生。你会使乖。方纔把言语触我进去。自家看书。明日先生见我课程不完。又要责我。你便做好汉。可恨可恨。我偏要吹灭灯火。教你看书不成。〔吹灯介〕谋深莫措囊萤计。志切难加凿壁功。〔下小生〕怪哉怪哉。天下有这样不明之人。今日有这样不平之事。何可当也。今年大比。先生教我应试。因此用些工夫。谁想那寃家又来聒噪。吹灭灯火。如何看书。呀。你看外边明月满庭。皎然如昼。可喜可喜。不免将书向月下一看。未为不好。〔移坐看书〕 

【前腔】蟾光正满庭。四顾如朝景。彷佛形神在广寒。践却琼瑶境。恁分明。只见简袠篇章。篇章句读。可覩似星。还赢偷光凿壁。且胜纱囊聚萤。休夸映雪。映雪无能莹。

〔悲介〕我不得事父母。看书何用。〔合前〕鸟飞反乡。狐死首丘。在物皆然。况人为万物之灵。岂无故土之思。早间先生命我收拾应举。意尙未决。今被王嗣宗恁般欺殴。其实难忍。目下勉强依栖。到后终无结果。不如乘此机会。打点起程。赴京应试。中与不中。卽往荆湖寻我父母。岂非一举两得。 

十年恍惚梦中身。



踪迹萧条志未沦。

自古成人不自在。



果然自在不成人。 

第三十一出
辕门遇友

【醉扶归】〔外押生上〕逗荒烟衰草迷溪涧。乱排空剑戟翠巑岏。遍天涯跋涉恁艰辛。况秋声暗度魂将断。今朝目击剑南关。果然是地险连云栈。

〔生〕暮宿月留茅店影。〔外〕晓行鸡弄竹窗声。〔生〕相思千里难成梦。〔外〕磨蚁团团过此生。〔生〕一路行走。过了多少山水。经了多少风霜。今日纔到剑南。小生犯罪。势所不免。只是连累长官。不当稳便。〔外〕王先生。你说那裏话。你是被人陷害。我乃出于官差。皆不得已也。何必计较。〔生悲介〕小生前年到荆湖补伍。夫妻两口同行。今日改调剑南。妻死子离。孤身远路。形影相吊。教人岂不伤感。〔外〕王先生差矣。岂不知男子生。桑弧蓬矢。以射天地四方。何乃为此区区儿女之态。况彼一时。此一时也。客旅之中。悲之何益。〔生〕长官。承教了。〔外〕说话之间。不觉已到帅府门首。〔生〕呀。你看三秋风色。万里霜威。眞似鈇钺鎭也。如今辕门紧闭。想元帅老爷尙未升堂。只得在此伺候开门则个。〔小外行上〕 

【前腔】纩衣中偶得题红简。苦元戎下令究根源。急跄跄匍匐诣辕门。论吉凶未卜应相半。些须词句出无端。敎人局蹐多惶汗。

小生前日在纩衣中得了宫女之诗。元帅老爷知道。传令要小生亲賷此诗赴见。只得早来到此。呀。辕门未开。且在此竚立。待元帅老爷升堂。然后进见。〔生〕那来的好似陈献夫模样。〔小外〕那人好似王济川模样。〔生〕阿呀。果是陈兄。〔小外〕天那。果是王兄。〔外〕他乡故知。情同骨肉。天下有这般适然之事。〔生小外抱哭介〕 

【哭相思】数载金兰成远盼。何期萍聚重相见。

〔小外〕王兄。你在荆湖从军。因何又解来此。〔生〕陈兄。一言难尽。小生自到荆湖。蒙帅府怜我儒生。不发差操。止令管写军前文册。不想营长李克成戏侮荆妻不从。我与殴打。被他诬吿做部军杀伤长官。问成绞罪。今蒙恩赦免死。改调来此。〔小外〕老嫂令郞何在。〔生悲介〕荆妻见我刑期已近。径将小儿卖与陕西商人。投渊而死了。〔小外〕可怜可怜。命该如此。请免愁烦。〔生〕这也罢了。但老母舍妹在家。陈兄临行。必知安否。〔小外〕令堂在宅。小弟常同孙天彝候问。不想朝廷要取宫女。本州岛举报令妹。充选去了。〔生悲介〕好苦。舍妹旣选入宫。老母失倚。〔小外〕王兄兀自不知。更有一言。不得不说了。〔生〕陈兄有话就说。〔小外〕安禄山之乱。城郭丘墟。人民逃窜。令堂与韩妈妈同行。小弟与孙兄相遇。各被乱兵赶散。彼此不知下落。〔生哭倒介〕天那。岂不痛死我也。〔小外扶起介〕王兄请苏苏。〔生〕一家骨肉。冰消瓦解。终天之恨。何时能雪。〔小外〕王兄。你纔离囹圄。又调远方。急切不能顾盼。且待踪迹少定。然后打探音信未迟。〔生〕请问陈兄。何以到此。〔小外〕避兵流落于此。弃文就武。蒙元帅老爷靑目。尽好建功。〔生〕孙天彝今在何处。〔小外〕乱中失散。尙未通问。〔生悲介〕吾三人为同窗。情关休戚。谁料多故。彼此辽绝。可伤可伤。〔小外〕孙兄乃间世之英。非匏瓜之类。自能见机而作。不必挂怀。〔丑上〕鼓角声催巫峡晓。旌旗影照锦江春。遥传虎帐金符令。万里寒风泣鬼神。自家乃帅府中军听事官是也。蒙元帅老爷分付。有机密事情在内。不得工夫坐堂。凡一应投文人役。俱过来听传发放。〔外生介丑〕你们是甚么事。〔外〕小人是荆湖道郧县解军调卫的。〔丑〕只递文书进去。待老爷照验发落。〔取文介〕起去伺候。〔小外介丑〕你是甚么事。〔小外〕小人是纩衣内得宫女诗的。奉老爷钧旨要看。特送在此。〔丑〕你姓陈么。〔小外〕小人便是。〔丑〕可喜可喜。你前日斩首级一颗。昨日旨意下来。着你冠带。月给俸米二石。待后有功。不次擢用。〔小外〕谢天地。〔丑〕你那宫女的诗。今早老爷要看。递来我送进去。〔取诗介〕只在此少待。我进去传老爷钧旨发放你。阃外传消息。军前听处分。〔下生〕陈兄。你纔说甚么宫女诗。〔小外〕旧规边军纩衣。都是宫女缝做。小弟分得一件。内有诗一首。元帅要看。特取进去。〔生〕愿闻其诗。〔生诵前诗介生〕看此诗句甚新。意甚厚。可以追踪韩夫人故事。〔小外〕红叶有逆流而上之灵。纩衣岂能及此。〔丑上〕谈笑风生白羽扇。指挥霜肃碧油幢。奉老爷钧旨。荆湖道郧县解到军人王楫。着中军分拨差操。解子领批回回去。〔与外批介丑〕陈时策所得宫女诗。事关禁庭。法不当隐。奏闻定夺。〔生小外〕多劳动了。〔丑〕今日完公干。〔外〕明朝向旧途。〔并下生〕小生脱死到此。谁料今日得见陈兄。 

【素带儿】欢相遇。不觉眉峯倏解攒。一便似甘雨顿消蒸旱。心愁有万般。把方寸几微且暂宽。陈兄。我和你在此相遇呵。穷途伴。折冲御侮。共定天山。

【升平乐】〔小外〕吾愿。笑谈油幕。使名冲云汉。功盖尘寰。镌钟铸鼎。要保国祚如盘。〔生〕大丈夫立志之秋。固当如此也。〔小外〕能拚。忠肝义胆誓无刊。庶不负王家藩翰。王兄。我和你呵。那时方可并辔联驱。昼锦荣还。〔生〕 

【素带儿】微躯乍隶官。图功孔艰。〔小外〕军前立功。不全在力。只须谋略。〔小外〕胸襟内有千万甲胄牢拴。〔小外〕王兄韬略素闲。成功特易。〔生〕虽则如此。只恐小生命薄。天心为我悭。怎能彀连城赵璧完。〔小外〕军旅之事。上前有功。若听天命。则此心便懒了。〔生〕非心懒。深知戎服。不比儒冠。〔小外〕 

【升平乐】须看。从来豪杰。皆扬于行伍。凌烟图赞。王兄。你是雄材伟略。眞不忝提戈戡乱。〔生〕虽有抱负。我和你是一介武弁。那得兵权到手。〔小外〕兵权。管敎万里跃金鞯。猛可地干旋坤转。方见书生奋发。凤翔龙变。

【尾声】〔生〕些须款曲醒愁眼。〔小外〕莫把功名当等闲。〔合〕愿取不日军惊筑将坛。

年少从军意气闲。



也胜局蹐着儒冠。

凭君仗剑勤王事。



要写功名久远看。 

第三十二出
举途乡谊

【满庭芳前】〔末上〕兵火惊心。风尘迷眼。飘零数载萍身。光阴如梦。不见梦中人。九陛招贤在迩。要乘时射策金门。行看取靑天缥缈。云内见麒麟。

落落风尘已十年。故人踪迹各萧然。云山满目知何处。羁思浮眉蹙两尖。小生孙纲是也。向因安禄山之乱。飘流数年。此身如寄。可叹可叹。自幼与王济川陈献夫为友。不幸济川往荆湖从军。献夫在乱中失散。彼此杳无音信。如何是好。小生功名未遂。志气不衰。今当大比。只得又来赴试。以毕终身事业。但不知天意如何。远远望见几个朋友走来。想亦是赴试的。待他同行。却不是好。〔小生丑净行上〕 

【满庭芳后】〔小生〕关山经历尽。只见行囊络绎如云。从敎胸次吐首对枫宸。〔丑净〕若得宫花压帽。且赢他御酒盈樽。〔合〕邀同契。金鞍飞鞚。驰骤杏花村。

〔相见介丑〕客裏西风又送迎。全凭诗酒慰凋零。〔末〕十年道路双蓬鬓。万里乾坤一草亭。〔净〕名利看来眞鹿梦。江湖到处有鱼羮。〔小生〕取靑自信明经出。应把恩荣冠众英。〔末〕请问列位高姓贵表。〔丑〕小子姓钱名买的。〔众〕愿闻命名之义。〔丑笑介〕列位问及。不敢相瞒。先父早丧。没有殡赀。先母将我卖与钱员外为子。得银安葬先父。改名买的。长大读书。考取进学。人都叫我做钱买的秀才。〔末〕岂不道秀才无假漆无眞。怎么钱买得。此位高姓贵表。〔净〕小子姓胡名涂。〔众〕愿闻命名之义。〔净笑介〕列位问及。不敢相瞒。小子禀性愚鲁。用功忽略。每常看书。体认未眞。作文讲贯不切。大学题目做了中庸。论语题目做了孟子。一生在灯窗之下。不明不白。人都叫我做胡涂秀才。〔末〕岂不道小事胡涂。大事不胡涂。此位小朋友高姓贵表。〔小生〕小生王九龄。〔末背介〕好古怪。看那小朋友面貌。与王济川无异。姓名又与其子相同。不信天下人材。有这般偶然厮像的。但未知何方人氏。待我问他。〔问介〕仙乡何处。〔小生〕本贯陕西。〔末〕名貌虽似。籍贯不同。几乎错认了。〔小生〕乍会之间。何生疑想。〔末〕实不相瞒。方纔见尊容与我故友相似。姓名又同。为此伤感。〔小生〕敢问先生高姓贵表。仙乡何处。所谓故友者何人。〔末〕小生孙纲。本贯涿州。故友王济川。面貌与尊容无异。贤弟姓字。又与他乃郞相同。为此致疑。〔小生〕先生旣与王公为友。必知其行藏。如今王公安在。〔末〕荆湖从军。已十年矣。其时乃郞尙幼。屈指计之。目下与尊庚相彷。〔小生〕若是这等。先生是他东家了。必知其妻姓氏。〔末〕怎么不知，他妻是郭氏。〔小生拜介〕襁褓之别。历履失详。若非明教。几失瞻仰。适间老叔所言。卽小侄也。〔丑净〕客途邂逅。偶得故人聚首。可喜可喜。〔末〕令尊在荆湖从军。为何贤侄又改籍陕西。〔小生悲介〕家父被人诬陷在狱。家母将小侄螟蛉与陕西商人为子。幸是同姓。不改其名。〔末〕彼此远隔。各不相知。可怜可怜。〔小生〕小侄此行。虽图应试。实欲寻讨父母下落。且俟应试之后。中与不中。必往荆湖。〔末〕贤侄此去。必然高中。小生忝为同榜。〔丑净笑介〕前程暗如漆。方纔乍会。那裏就知同中了。〔末〕是有个缘故。十年前与他令尊和陈献夫往访术士袁天纲相面。说他令尊有远戍之苦。缧绁之寃。十年之后。与陈献夫俱以军功致贵。说小生与王贤侄同榜进士。那时王贤侄纔四岁。今日偶遇。说起来历。前言皆验。幸得与王贤侄同行应试。正当十年之期。为此妄想。不觉失言。列位休怪。〔小生〕若得如此。家父与陈叔必有出身之日。〔丑净〕袁天纲乃术士之通神者也。他许二公同榜。定然定然。〔末小生〕惶愧惶愧。说话良久。有稽路程。〔丑净〕须索趱向前去。〔末〕请行了。 

【甘州歌】出潜离隐正宾兴。多士道路纷纷。天开文运。看取五云辉映。功名已际观光会。轩冕当怀拾芥心。〔合〕词锋利。学海深。靑霜紫电不沾尘。昌期近。喜气腾。春风头角羡峥嵘。〔小生〕 

【前腔】诗书典雅文论。锦肠绣口。波澜滚滚。靑年英俊。都要披洒胸襟。梅花香暖催乘驿。桃浪春融快问津。〔合〕寻云路。奋鹗程。扶摇万里迈飞升。登金榜。夸玉笋。共期忠孝报君亲。〔丑〕 

【前腔】龙头属老成。苦工夫积累。铁杵磨针。萧萧华发。那堪事业浮沈。图书跌宕悲时晚。灯火靑荧怯夜深。〔合〕同行李。少故人。平生款曲向谁论。心伤昔。眼望今。新科仍是旧精神。〔净〕 

【前腔】林鸡混鹤羣。也随行逐队。扬翰延颈。文场鏖战。自觉才华通敏。杏园高咏锦标新。枫陛行瞻天表近。〔合〕三千字。五百英。乡评始信读书荣。南山豹。北海鹍。从敎变化动惊闻。

【尾声】向天衢平步稳。飙车拟度月中轮。又见剑气横冲万丈云。

喜赴玉京春。



文声起月评。

长安花夹道。



争看绿袍新。 

第三十三出
剿虏同功

〔众扮军校捧冠带上〕将帅得人成远略。英雄有泪奋鸿图。除秦破楚功名会。才费留侯一卷书。我们是剑南道帅府军校。昨夜飞报来说。关西堡被胡虏攻城。今早奉元帅老爷钧命。着陈先生冠带。就调我们一千军校。随他卽刻往彼征剿。论功升赏。迤逦行来。此间是他门首。不免径入。且住。前日是我们同辈。今日是他统属了。不免下礼相见。正是在他矮檐下。谁敢不低头。陈老爹有请。〔小外上〕 

【翠华引】负剑先驱小试。微名已次诠除。窃得一枝聊寄。还期翱跃天衢。

〔众叩头介小外〕列位俱我同辈。何故行此礼。〔众〕昨夜飞报说关西堡胡虏攻城。奉元帅老爷钧命。着小人们一千名。卽刻随老爹往彼征剿。特送冠带在此。请穿着了。〔小外冠带介众递册介〕这是一千军士的花名年貌册子。〔小外看介〕且喜王济川亦在数内。此去功成。实致身之机会也。旣是这等。请他出来计议。卽刻起程。〔请介生上〕 

【前腔】异地同侪相聚。未知何事欢呼。忽尔改观头角。兜鍪功业非孤。

〔相见介生〕且喜陈兄已冠带了。恩出龙庭。功存虎幄。他年系虏王颈以授辕门。此其阶矣。健羡健羡。〔小外〕王兄。岂不闻上马能击贼。下马能作露布。我和你的事业。正在今日。何待他年。〔生〕这许多军士俱有匆匆之气。敢问何也。〔小外〕王兄兀自不知。小弟方纔所言。正为此耳。〔生〕愿闻其说。〔小外〕见有胡虏攻劫关西堡城。帅府着小弟领此千军。卽刻往彼征剿。喜得老兄亦在此数。正好同心建功。〔生〕古人云。单于寇我垒。百里风尘昏。雄剑四五动。彼军为我奔。旣蒙陈兄提挈。小生岂怯此行。快去快去。〔小外〕军士们。去取两副盔甲来。〔众递盔甲生小外换介内介〕元帅老爷传令。从征官军卽刻赴敌。毋得延缓。〔小外〕军务旣紧。众军士们听我号令。卽刻起程罢。挽弓当挽强。用箭当用长。射人先射马。擒贼先擒王。〔众逐句应介内介〕关上飞报。胡虏见在四十里外烧劫民居。势甚猖獗。〔小外〕旣是这等。众军士可整肃队伍。杀向前去。〔众呐喊随小外生作转行介〕 

【红绣鞋】霓旌天驷长驱。长驱。征声锐气盈途。盈途。扬利刃。控威弧。淸远塞。扫强胡。〔合〕手到处。血模糊。手到处。血模糊。〔并下净扮胡将领众虏上〕 

【前腔】西戎威震边隅。边隅。冲锋势易摧枯。摧枯。攻铁垒。破金郛。焚市井。变丘墟。

〔合前净〕咱乃西胡大将骨朵儿朮是也。奉郞主命。攻打中原世界。昨夜已到关西堡城。杀戮人民。烧毁房屋。不计其数。所过之地。望风披靡。并没一人敢来与咱交战。咱好快活好快活。把都们。这裏是何所在。〔众〕此处已过关西堡了。离剑南城止不上四五十里。〔净〕旣无拦阻。可乘势倂力追杀前去。〔众应介并下小外生领众上〕 

【前腔】中原赤子何辜。何辜。堪伤遭此烧屠。烧屠。挥甲胄。奋干戈。俘虏长。献神都。

〔合前小外〕你看征尘蔽野。杀气漫空。胡虏想已来近了。〔生〕我们且扎住人马。〔小外〕敢问何故。〔生〕以彼久疲之兵。临我方张之锐。不劳血刃。敌可擒矣。〔小外〕此以逸待劳。以静制动之法也。正是正是。军士们传令下去。把人马扎住。一字儿摆定。勿得擅动。待他来时。然后交锋。〔众应摆介胡虏上〕 

【前腔】铜肝铁胆雄徒。雄徒。张牙露爪前趋。前趋。好解顿。打辣酥。歌得胜。醉穹庐。

〔合前交战擒虏介小外〕军士们传令。将斩获首级。计了数目。生擒者牢固绑缚。解送军门处决。其有功之人。各赴军正司纪录。明白。论功升赏。卽刻班师。毋得扰害地方。违者以军法论。〔众应行介小外〕 

【四边静】腥膻羣丑凌疆域。黎元屡遭阨。玉帐运金符。貔貅奋威力。〔合〕不劳刃镝。须臾战克。歌凯振云铙。飞章奏王国。〔生〕 

【前腔】玉骢纔试驰金勒。披襟建奇绩。系虏授辕门。干城倍生色。〔合前〕 

破虏功成万垒降。



旌旗遥映蜀山苍。

圣朝隆爵颁恩赏。



麟阁行收第一场。 

第三十四出
因诗赐配

【转山子】〔贴上〕自叹红颜多薄命。恁孤寂长门。秋风紧团扇销魂。疎月映珠帘摇闷。把鲛绡染透啼痕。

妾少民家女。十六入深宫。箕帚不辞劳。针黹非不工。妾比曹大家。文艺聊能通。虽无绝代姿。颇与侪辈同。宫中罕次序。■〈梳，代木〉昵为卑崇。选妾今几年。未在宣召中。萧条金琐寒。蟋蟀吟西风。虫声意能了。道妾难言衷。逝景迫朱颜。恻恻览靑铜。奴家自从前日缝纫纩衣。偶题一诗在内。托物寓意。不知着在那一个有缘军士身上。一向朝思暮想。此心若有所感。形于梦寐之间。每日排遣不下。如何是好。〔叹介〕昨夜奴家忽梦自身化为一凤。立于殿下。又见一凤飞来。与我和鸣交舞。两两腾空而出。不知主何兆也。且待刘郑二姐来。相与推详之。便见分晓。〔老旦旦上〕 

【薄幸】〔老旦〕恨杀昭阳莲筹声永。〔旦〕几见金炉香烬。漫自氤氲。〔合〕心愁如缕。因时牵引。

〔老旦〕妾自至深宫。转眼复几春。君王曾一顾。形似两未眞。歘如梦中遇。旣寤求无因。望望小羊车。不碾永巷尘。〔旦〕妾心与颜摧。薄命难具陈。含情立花底。差池愧芳辰。花秾会有谢。奚必悲妾身。但愿君身强。长对如花人。〔相见介老旦〕王家姐。你连日红光满面。丰采倍常。可喜可喜。〔贴〕久处深宫。常觉心緖不宁。神思困倦。有何喜哉。〔旦〕新愁旧恨。料得彼此同然。身羁无可奈何之地。只索排遣而已。〔贴〕奴家夜来得一奇梦。敢烦二位姐姐推详。〔老旦旦〕愿闻。〔贴说梦介〕不知主何兆也。〔老旦〕以凤求凰。乃夫妻谐遇之象。〔贴叹介〕身在禁中。安得有此。〔旦〕天下偶然之事。岂谓尽无。先朝太宗爷曾放宫女三千出去。倘后朝廷亦有此举。岂不应你梦兆。〔末扮内臣上〕追究缝衣女。根求寓翰情。万岁爷有旨。〔三旦跪介末示诗介〕此诗是谁所作。缝在纩衣内。为军士所得。昨日剑南道帅臣具奏此事。尔诸女之中。曾作此诗者。当直承认。毋得隐讳。〔老旦〕奴家刘氏如花。素不识字。未尝作此。〔旦〕奴家郑氏似玉。素不识字。未尝作此。〔贴看诗惊介〕奴该万死。〔末〕万岁爷有旨。饶你罪责。可将作诗之情。从实道来。〔贴叩头介〕皇恩浩大。曲蒙原宥。冒死敢言。 

【三学士】物类洪纤知牡牝。自怜当永废婚姻。缝衣偶尔伤时事。故缪赋俚言意有存。〔扣头〕感荷王明原昧蠢。似朝阳照覆盆。

〔末〕万岁爷有旨。宫女王慧姬。赋词赡丽。造意温醇。虽寓怀春之私。不忘厚别之道。事固弗询。情实可矜。伊欲结后生之缘。朕为谐今世之配。特赐放出宫。着兵部量备衣饰。差人护送至剑南道。给与冠带军士陈时策为妻。谢恩。〔贴叩头〕万岁。万岁。万万岁。〔末〕王家姐。你眞是大造化。可贺可贺。 

【前腔】钦赐姻缘成合卺。祇为恁义重人伦。纩衣诗句通芳信。恰正与御水流红美并论。此去巫阳云雨近。王家姐。你那时节呵。要晨昏感圣恩。〔老旦旦〕 

【前腔】卿家梦兆眞有准。〔末〕他又得何梦。〔老旦旦〕随一凤自化凰羣。翱翔双出宫城外。〔末〕这是夫妻谐偶之兆也。〔老旦旦〕须信是应在前生系赤绳。〔悲介〕王家姐。我们和你相处几年。情同骨肉。今日呵。骤尔分携情岂忍。恨声呑。泪雨纷。〔贴〕 

【前腔】托物鸣衷诚可哂。谁承望感动明君。推恩锡类成吾愿。〔末老旦旦〕王家姐。你今日之事。旷古奇逢。〔贴〕可知道从来事罕闻。〔悲介〕二位姐姐。奴家此别。后会无期。好苦。执手相看心隐隐。从今后呵。望云山。日几颦。

〔末〕人生聚散。自有定数。何必苦楚。王家姐作急收拾出去。 

靑鸾飞入合欢宫。



紫凤衔花出禁中。

不是纩衣诗句好。



那知云雨在巫峯。 

第三十五出
廷对及第

【上林春】〔外上〕思遶风云。光依日月。司文柄棘围方撤。门墙桃李芬芳。尽是知名之杰。

北望天门拜冕旒。文光遥映五云浮。董生独对天人策。应慰王明如渴求。下官乃翰林学士是也。职居鳌禁。名重銮坡。黼黻皇猷。继先王之统緖。文章大笔。为后进之规模。驰道骎骎。堪夸独步。讲帷济济。可信知名。金马玉堂。梦熟黄粱富贵。冰瓯雪碗。才优靑琐精神。朝登瀛洲。暮赐莲炬。银钩势压蛟龙榜。玉佩声闻虎豹关。奉命省闱校文。率领中试举子。伺候临轩策问。众举子早来。〔小生末丑上〕 

【红林檎】千佛经中名列。喜气盈颐颊。凤诏锦袍期夺。严跸听初传。卤簿胥陈设。靑云随步朝金阙。各要把此衷竭。

〔小生〕射策金门拜冕旒。〔末〕仙韶音振日华浮。〔丑〕纵横礼乐三千字。〔合〕尽吐忠贞应诏求。〔小生〕吾辈礼闱中试。且喜成名。〔末〕今日廷试。各陈所见。以备采纳。〔丑〕圣驾已升殿了。〔外〕廷试诸生。不得近前。只此敷对。〔小生末丑跪介外〕皇帝淸问。人君致保邦之道。固非一端。诸士子幼学壮行。必有得其要者。各扬言之。毋泛毋略。〔小生〕臣对。臣闻为政之道。务在于得民。感民之几。不外乎尙德。欲宣大化。当法先王耳。 

【风入松】唐虞三代本摩渐。至于今为宪。伏愿皇上祖述尧舜。宪章文武。裁成辅相能无欿。使斯世斯民丕变。窃惟德之流行。速于置邮而传命。民之感化。沦于肌肤。浃于骨髓。不识不知。顺帝之则。无为而天下治矣。羡皡皡功归自然。保国祚固如盘。

〔外〕左边举子。有何策略。上前敷对。〔末〕臣对。臣闻为治必先于爱民。而爱民又先于节用。用足则本固。本固则邦宁矣。 

【前腔】弥纶天地位相参。念下民昏垫。伏愿皇上目击时艰。躬行实政。轻刑薄税崇恭俭。及土木游畋胥免。窃惟得乎丘民。而为天子。国无兴作。则民不劳。国无征求。则民不困。衣食足而后教化行。礼义明而后知亲戴其长上矣。感德泽眞同海涵。指日见奏韶咸。〔外〕 

右边举子。有何策略。上前敷对。〔丑〕臣对。臣闻国家之患。在乎北虏。而经理之要。急于预图。图之有要。则虏可制而患自止矣。 

【前腔】作民元后宰中原。在华夷当辩。窃惟御外侮者。必主于内修。目今胡奴犯境呵。和亲不足以结其好。岁帑不足以释其贪。野心狼子欲无餍。伏愿皇上居安思危。以图治于未然。要足食足兵防范。武备旣修。边方自固。顺则绥之以恩。逆则示之以威。使知得天王分严。永稽颡向天南。

〔外〕诸省元之策。条对详明。识见超越。皆用世之才也。天颜甚喜。就有玉音传降。〔小生末丑〕多谢老先生提携。〔生净扮内臣旦贴扮女官捧冠服众作鼓吹上〕 

【满园春】彩笔光生日正暹。胪传枫陛动观瞻。靑琐名香。丹墀恩宠。朱衣头点。

〔生〕奉圣旨。王九龄策意以德化民。是欲致于王道。诚宰辅之器也。特冠多士。可第一甲第一名。赐进士及第。授翰林侍讲。〔小生叩头介〕臣伏蒙圣恩。无任感戴。〔生〕孙纲以节用爱民立议。深得济时之略。可第二甲第一名。赐进士出身。授监察御史。〔末叩头介〕臣伏蒙圣恩。无任感戴。〔生〕钱买的意在安边。谋尊国体。占之他日。能当一面之寄。可第三甲第一名。授兵部员外郞。〔丑叩头介〕臣伏蒙圣恩。无任感戴。〔生〕鸿胪寺具鼓乐送状元归第。谢恩。〔小生末丑换冠带谢恩介〕万岁。万岁。万万岁。〔小生〕 

【三段鲍老催】柴桑素寒。分含章终身自淹。文升御览。幸登庸荣生陛廉。天衢驰骋夸先占。英雄五百称豪赡。似荆山玉。郁浦珠。丰城剑。灵光瑞焰乘时现。〔合〕长安夹道花欲然。春风十二珠帘面。〔末丑〕 

【前腔】神龙出潜。际风云飞腾广渊。靑钱中选。泥金信乡闾喜谈。几年文价光磨闪。一声霹雳乾坤撼。看蟾宫步。雁塔名。琼林宴。八珍异馔天厨荐。〔合前〕 

【滴滴金】〔外〕宫袍柳色新醇染。杏苑欢声壮吟胆。玉骢蹀躞康庄遍。近嫦娥。依衮冕。瑜瑕不掩。红香十里人靑眼。人靑眼。追踪晁董何忝。〔合〕 

【双声子】功名会。功名会。造物从公典。胸襟展。事业期。弘远荣两监。荣两监。须黾勉。须黾勉。效夔龙匡赞斯无圭玷。

【余文】都俞吁咈黄金殿。谁不庆当今文献。好把崇功振两间。

龙旗姓字动长安。



九陌人人走马看。

圣主勃兴图治急。



早输抱负济时艰。 

第三十六出
邮亭失珠

【赵皮鞋】〔末上〕服役在公门。差使日纷纭。南北东西走似腾。沿途不怕盘诘问。

自家是兵部一个军校。蒙正堂老爷奉圣旨着本部备办衣饰。护送宫女王慧姬到剑南道。配与军士陈时策为妻。批差我去。批上有脚夫朱快。官婆田氏。卽刻就要起程。不敢迟误。脚夫官婆走动。〔丑净内应上〕 

【大斋郞】奉公文。不拘早共昏。登山涉水冒风尘。这番劳碌岂胜论。剑南迢递。又得来往十余旬。

〔见介末〕你是田氏。〔丑〕老身便是。〔末〕你是朱快。〔净〕在下便是。〔末〕本部批文已领。只等你们到了。请出宫女上路。〔丑净〕事出官差。势不容缓。长官。就此起程罢。〔末〕田妈妈。你去请王贵人出来。〔丑做请介贴上〕 

【西地锦】自分终淹宫壸。谁期勑赐连姻。云山此去知遥近。依稀是梦中身。

偶寓纩衣诗。窃比题红叶。红叶缔良缘。衣亦成姻业。物虽不尔同。先后均一辙。感沐君恩深。皇图愿如结。〔见介末〕吿贵人知道。天色已明。请收拾上路。〔贴〕劳你众人。不当稳便。且到剑南。自行相酬。〔众〕俱是官差。何必计较。〔贴〕收拾已完。只索起程罢。〔行介〕 

【朝元歌】纔离紫宸。平步莲鞋稳。白雾黄云。遶壑漫山滚。淡月疎星。残辉隐隐。追忆昭阳宫嫔。数载同幽。知心刘郑惟二人。从此断音闻。凄淸实可矜。〔合〕山遥水永。何处是剑南之郡。剑南之郡。

〔丑〕王贵人。 

【前腔】幸恁初离机穽。如鱼脱饵纶。此去胜南金。得效于飞。鸳鸯交颈。愿取情隆合卺。凤瑟鸾笙。和鸣白首无替陵。窃羡戍边军。缘深谐此亲。〔合前贴〕 

【前腔】堪羡浮踪不定。行行过几村。四顾景氤氲。目断萱荆。盈腔离恨。〔取珠看介〕都是明珠牵引。远听前林。数声啼鸟惊我心。行役苦生颦。茫茫将断魂。〔合前末净〕 

【前腔】遥向天涯投奔。晴光荡紫氛。触景思难禁。行李一肩。回期无准。渐觉形疲神困。忽见河滨。渔樵彼此赓唱频。烟暝日垂曛。归鸦追及羣。〔合前〕 

【尾声】去心忙。行步紧。望中河岸度城阴。今夜古驿孤檠暂驻轮。

〔贴〕这裏是何所在。〔末〕此是潞洲褫亭驿了。天色已暮。请王贵人进去安歇。明日早行。〔贴〕正是这等。〔失珠介〕 

衔命连姻向剑南。



可知人在五云端。

今宵古驿愁相对。



炊尽黄粱梦怎酣。

〔净上〕人无横财不富。马无夜草不肥。今日挑了行李。走了一日。不胜劳倦。方纔见那宫女。怀中落下一物。不知是甚么东西。一时人众。不好拾得。如今安置他们坐地。我假托登东。独自出来寻取。多少是好。〔拾珠介〕阿呀。我道什么东西。原来是一颗明珠。想在宫中偷出来的。我拾他虽没用处。且带回去。换些酒肉吃也好。正是踏破铁鞋无觅处。得来全不费工夫。〔下〕 

第三十七出
赴婚遇兄

【凤凰阁】〔外上〕将星明现。赫赫中原垣翰。张皇鈇钺奋威权。大纛高牙掣电。整顿江山。听辕门凯旋。

〔玉楼春〕蟠胸万甲英雄气。宣劳制阃驱天骥。三秋风色绣裘轻。千里霜威金斧利。西陲保障凭忠义。会布王明勤恤意。月高犬吠自安居。天尽■〈螕，豸代虫〉貅无警势。下官乃总制剑南道军务大元帅杨韬是也。素抱朴忠。蕴济世经邦之略。幸叨科甲。倾扪天捧日之诚。荐陟崇阶。允肩重寄。折冲千里。张国家九伐之威。决胜万全。奠山河四维之固。敢自偷安于帏幄。益惟补报于涓埃。每怀后乐先忧。殊甚夙兴夜寐。效虞庭振旅。舞干羽以来不臣。如周室修文。归马牛而示弗用。正是刘琨坐啸风生苑。谢朓裁诗月满楼。向有胡虏攻打关西堡城。随遣冠带军士陈时策。领兵一千。赴彼征剿。不料他有新到军士王楫协力奋战。遂能克敌。已将此功飞奏朝廷了。待旨意下来。定有升赏。〔小外生上〕 

【步蟾宫】〔小外〕平胡功就返金鞯。山倚秋空剑气寒。〔生〕姓名上逮建章边。行看稽颡皇宣。

〔相见介外〕你二人奋志勤王。不负遗大投艰之托。宣威克敌。足征长驱远驭之材。他日分节制于三边。寄干城于万里。此其选矣。下官不胜欣幸。〔小外生〕某等器非弘远。幸荷提携。谋本迂疎。误尘任使。窃效些须之力。偶成尺寸之功。过辱吹嘘。奚胜愧悚。〔外〕前日报捷之后。已将你二人功次。飞奏朝廷去了。不日旨意下来。定有升赏。〔小外生叩头介〕感谢元帅不尽。〔左右介〕禀老爷知道。朝廷勑使到了。〔外〕叫中军官快排香案来迎接。〔小生捧诏上〕九虎天关明日月。五云丹凤下丝纶。皇朝特重安边计。宠锡恩荣报懋勋。圣旨已到。跪听宣读。〔外小外生跪介小生〕皇帝诏曰。朕惟为国求贤。固大臣协恭之道。论功颁赏。尤当宁旌劝之机。迩者总制剑南道军务大元帅杨韬奏称。冠带带俸官校陈时策。参谋军士王楫。秉心赴敌。合力宣劳。殄灭凶残。事同拾芥。肃淸土宇。势若轰雷。欢声洽于万夫。胜气横于千里。用彰懋绩。宜锡殊恩。兹特授陈时策为平虏将军。分鎭剑南东道。王楫为靖虏将军。分鎭剑南西道。仍听大元帅节制。其余有功军人。每功给银五十两充赏。谢恩。〔外小生生叩头介〕万岁。万岁。万万岁。〔小生相见介〕叫左右的请过圣旨。分付中军官。安排酒席。管待天使。〔小生〕复命紧急。不敢久稽。就此吿别了。使节寻常铜柱外。天威咫尺玉阶前。〔下外〕二位昨是军中戍士。今为阃外命臣。势分相悬。恩荣可羡。叫左右的取冠带过来换了。〔左右递冠带小外生换介〕某等本葑菲下材。一旦蒙朝廷嘉典。自非大元帅援引之力。安能至此。受恩感激。抚己战兢。〔拜介〕 

【皂罗袍】窃忝元戎推荐。使驽骀策励。骤尔驱前。战兢殊觉切冰渊。枕戈袵革惟黾勉。〔合〕文章炳焕。簪缨灿然。宣威耀武。干城允肩。从今谩把经纶展。〔外〕 

【前腔】喜得英雄三箭。定天山。仍旧巩固如盘。诸蛮无事乐耕田。春风和气中原遍。〔合前贴丑末上〕 

【谒金门】〔贴〕题纩怨。不道遂谐鸾选。幸荷昭阳恩命遣。特地寻仙院。〔丑末〕云拥嫦娥离月殿。今日星郞欢忭。〔合〕涉水登山来路远。缘情应不浅。

〔末〕吿贵人知道。此是剑南帅府了。喜得府门正开。不免进见。〔左右白见介末〕小人是兵部差来的。奉圣旨护送宫女到老爷麾下。赐与冠带军士陈时策为妻。〔贴叩头介外〕你就是作诗在纩衣内的么。〔贴〕奴家偶拂鸾笺。幸谐凤侣。虽蒙圣天子推恩之命。实本大元戎核实之章。奴家不胜感愧。〔外〕看你仪容雅饬。翰墨淸新。诚女中之杰出者也。昔为宫姬。今为命妇。亦无忝所生矣。吾当以礼相待。〔指小外〕这是陈将军。〔贴见介外指生介〕这是王将军。〔贴见悲介〕那将官好似我哥哥模样。〔生悲介〕那宫娥好似我妹妹模样。〔外〕朝廷赐与陈将军为配。你两下裏素未相识。为何下泪。〔生〕卑官有数年离怨。故触目惊心。偶然伤感。〔背哭介〕 

【园林好】止不住盈盈泪涟。禁不过衷肠痛煎。〔细看贴介〕那裏有恁般颜面。与我妹并婵娟。苦双眼注将穿。〔贴背哭介〕 

【前腔】猛省着鹡鸰在原。瞥见了荆花旧姸。〔细看生介〕难信道形容皆变。语音在似当先。把骨肉意空悬。〔小外〕 

【忒忒令】这宫娥愁容可怜。平白地泪抛如霰。〔又看贴介〕细觑他行藏举止如曾见。莫不是梦中相善。枉敎我详顾盼。费踌蹰。想不起是何年。〔外〕 

【前腔】见他们眉攒翠尖。听他们悲声呑咽。两下裏似尝聚首生缱绻。这几微令人难阐。秪落得心悒怏。泪潺湲。惊耳目。起猜嫌。

你两下裏倘有眞情。各宜实道。勿得隐讳。徒生饶舌。〔生〕卑官有一妹。向被选入宫中。绝隔数年。适见宫娥。年貌相似。故此感伤。〔外〕宫娥。你是何姓名。籍贯那裏。上有兄否。〔贴〕奴家王氏慧姬。原籍涿州。有兄王楫。见在荆湖从军。〔外〕若是这等。王将军正是你兄了。〔生〕阿呀。果然我妹妹。〔贴〕天那。正个是我哥哥。〔生贴近哭介〕 

【尾声】同枝落落遭时蹇。讵料今朝赵璧完。信是骨肉悲欢意各专。

〔小外〕军旅之中。非哭泣之所。贤兄妹请省愁烦。且到私宅。再叙亲情。〔外〕因寓诗而成夫妇之礼。因行礼而合兄妹之情。旷古奇逢。于今罕见。难得难得。叫中军官取鼓乐轿马。送陈将军回去成亲。〔左右介生小外贴谢介〕 

勑降仙姬下九重。



笑啼交集叙行踪。

今宵各把银缸照。



犹恐相逢是梦中。 

第三十八出
吉筵叙故

〔生小外贴丑吊场众扮乐人净扮宾相上送行介左右〕此是衙门首了。禀老爷夫人。请下轿马。〔众介净〕摈相磕头。禀老爷行礼。〔小外〕军旅之中。凡百不能周备。你可从简些。〔净〕得令。〔西江月〕绛烛高烧华屋。瑞烟香喷金炉。五云遥映锦模糊。褥隐芙蓉满座。屛展花丛孔雀。图开凤集高梧。玉人此日结丝萝。欣幸风流无数。请老爷夫人拜天地。〔小外贴拜介净〕〔西江月〕契合翠鸾好梦。夤缘红叶良媒。昭阳恩出圣心推。千里神交成配。路入桃源烂熳。桥横银汉昭回。巫山雨漫碧崔嵬。此际欢娱为最。请老爷大人望阙谢恩。〔小外贴拜介〕万岁。万岁。万万岁。〔净〕老爷夫人交拜。〔小外贴对拜介净〕请王老爷受礼。〔小外贴拜生介净〕伏以古者制礼。婚姻非受币不交。今也从宜。男女以及时为尙。肆在黄华之候。爰修红叶之缘。秦晋同休。成两姓绸缪之好。朱陈媲美。缔百年嬿婉之欢。凤鸾伫听于佳占。乌雀欢迎于巧夕。今日乃正伦之始。此时为倡道之初。琴瑟相调。葭莩共倚。宜其室。宜其家。允矣苹蘩之洁。俾尔昌。俾尔炽。愿言兰桂之芬。请老爷夫人就席。〔小外递酒介〕 

【画眉序】灯月照佳期。罨画堂中绣筵启。喜仙姝今夕。共挽红丝。风光在珠翠丛中。和气满笙歌声裏。〔合〕一诗感动宸衷悯。成就百年姻契。〔贴〕 

【前腔】天向此中移。千里魂交似鱼水。且杯衔合卺。喜色盈颐。妾应惭跨凤娇娃。郞何忝乘龙佳婿。〔合前生〕 

【前腔】冰玉两相辉。此会须■〈扌弃〉共沈醉。把霞觞酬劝。笑语怡怡。正堪夸玉帛纵横。还可爱丝萝依倚。〔合前众〕 

【前腔】香雾喷金猊。珠履三千艳罗绮。羡室家相称。琴瑟相宜。晚妆余镜掩红鸾酣飮处樽浮绿蚁。

〔合前生〕酒多了。可把席面撤去。且将家事一讲。〔众收介贴〕哥哥。奴家入宫数年。如隔尘世。不知母亲一向安否。〔生悲介〕我在荆湖。久未得见。可问妹丈。便知端的。〔贴〕相公。旣知家母消息。乞见教一番。〔小外〕夫人。听我相吿。 

【江儿水】别后兵戈起。金汤顷刻危。生民涂炭难逃避。至亲转辗皆离弃。〔贴惊介〕曾见我家母么。〔小外〕乱军中见恁老母同韩姊。匍匐崎岖之地。〔贴〕好苦。我母亲那曾受这样惊恐。后来怎么。〔小外〕此后音稀。未审更栖何处。〔贴哭介〕 

【前腔】聆此惊心语。令人倍惨凄。不觉魂飞魄散难存济。我那娘呵。最苦是桑楡遭末世。颓形寡迹知何寓。愿死相从无计。只隔烟水云山。母女一般愁緖。

〔生〕妹妹不必哀伤。待我差人。多方打探下落便了。〔贴〕哥哥在荆湖从军。何由到此做官。〔生悲介〕一言难尽。〔贴〕愿闻其详。〔生〕妹妹。我到那荆湖呵。 

【五供养】命宫临否。蓦遇奸雄。调侮吾妻。你嫂嫂不从。我与那人争殴一场。就遭他鼠牙幷雀角。险健构虚词。〔贴〕他吿哥哥甚么。〔生〕诬吿我杀伤本管长官。律该绞罪。〔贴〕虽则如此。问官自有公道。〔生〕咳。说那问官怎么。罗吉偏私。锻炼成招拟死。〔贴〕那时嫂嫂侄儿。不胜苦楚。〔生〕你嫂嫂料我必死。先把我孩儿螟蛉为客嗣。自尽太和嵎。〔贴悲介〕嫂嫂弃了孩儿。先去自尽。可怜可怜。〔生〕死别生离。心如刃锥。

〔贴〕以后哥哥何由辩脱此罪。〔生〕朝廷因北斗之变。特颁大赦。我得免死。调卫到此。不想正遇妹丈。同往剿贼。有功得拜官爵。〔贴〕相公。你素称大儒。何不应举。乃在此处立功。〔小外〕夫人听我相吿。 

【前腔】兵荒极矣。城郭丘墟。靡有孑遗。那时东奔西走。无计资身。只得弃文就武。来到此间。辕门为旅士。仗剑效驱驰。我与舅舅同去剿贼。戮力冲锋。克敌功奇。蒙元帅将此功申奏朝廷。舅舅授靖虏将军。下官授平虏将军。沾恩同拜爵。分鎭道东西。今日不惟我夫妻得合。又喜你兄妹相逢。骨肉悲欢。交幷此时。

【尾声】〔贴〕纩衣若不藏诗句。〔合〕那得相逢慰所思。犹恐音容眞梦裏。

〔生〕妹丈。你记得袁天纲之言否。〔小外〕所言皆验。毫厘无差。〔贴〕旣有此说。请言其详。〔生〕当初在家之时。术士袁天纲相我远行遇难。当重刑而贵。相妹丈飘流边塞。以军功而贵。〔贴〕果然皆验。得非神僊之流耶。〔小外〕不只此事。我与夫人成婚奇遇也曾断过。〔贴〕若是这等。奴家与相公姻缘。皆由天数。〔小外〕舅舅还记得一言否。天纲断我和你不由黄甲出身。今果然矣。他又断孙天彝与令郞同年进士。岂不应乎。〔生〕若据前事已准。则小儿与天彝必有好日子。 

谈玄术士决将来。



妙应于今岂浪猜。

万事不由人计较。



一生都是命安排。 

第三十九出
珠传女信

【醉落魄】〔丑上〕资生欲觅蝇头利。悬帘市酒为恒计。算来强似荷锄犂。也觉得便宜。

老身在京城西市开酒肆。帮我侄儿营生。不想我妹妹与媳妇来此。求得袁天纲法力。招致七僧到我家。飮了两缸酒。朝廷知道。差内臣来宣他。他化作淸风。都不见了。次日司天监官奏称北斗不见。想就是七僧变化了。亏杀袁天纲奏劝朝廷。大赦天下死囚。因此我甥儿王济川改调边卫。又不知何地方。放心不下。终日被他婆媳妇两个在此啼哭。一个思量儿女。一个思量丈夫。老身时常劝他。兀自不肯宽解。可怜可怜。今日闲暇。不免请他出来消遣一番。多少是好。〔叫请介老旦旦上〕 

【海棠春】黄耳久忘机。聚首长吁气。

〔相见介丑〕妹子甥妇。王济川遇赦。已得生了。你两个何苦啼哭。〔老旦旦〕虽得免死调卫。不知何处。远近好歹。为此伤感。〔丑〕说那裏话。我看你 

【罗江怨】飕飕鬓已丝。斜阳易西。岂应旦夕儿女啼。人生能有几期颐也。甥妇你过来。若论你事姑之道。就养无方。不但供甘旨。〔旦〕妇人职主中馈。不供甘旨。还有甚的。〔丑〕元来你不知道。当初老莱子孝奉二亲呵。斑斓戏舞衣。斑斓戏舞衣。祇为着娱亲意。

生离死别。都有定数。从今已后。做婆婆的自当宽解。做媳妇的须要小心承顺才是。〔老旦旦〕 

【前腔】终朝叹别离。难舒两眉。〔丑〕事出无奈。徒伤也何益。〔老旦旦〕衡阳迢递归雁迟。令人注瞬向天涯也。闷上心来。痛若伤流矢。哀至泪生。情不容已。当初韩娥之齐。鬻歌假食。闻声一里悲。闻声一里悲。哀衷不比含辛泪。

〔净上〕有地岑成岳。无根草不春。横财终日有。岂富命穷人。自家是军余朱快。前日蒙兵部差送宫娥往剑南。到褫亭驿前。那宫娥失落明珠一颗。被我拾取回来。没有用处。将去酒肆中换些酒食醉饱。不枉这场辛苦。〔行又住介〕且住。这件东西。元是宫中之物。倘被傍人看破。反惹是非。不当稳便。惟西市韩家最好。那妈妈时常见我指引些主顾作成他。并不和我计较。不如径往他家罢。迤逦行来。此间就是。〔见介丑〕朱快。你手中拿甚东西。〔净〕是一颗明珠。〔丑〕要他何用。〔净〕实不相瞒。连日没有生意。将来换些酒肉吃。〔丑〕拏来我看。〔净递珠丑看介〕妹子。你看这珠。好像你嫁时之物。〔老旦〕物之不齐。物之情也。不信有这等事。〔旦〕或者偶然相像。婆婆须用仔细看。〔老旦看珠悲介〕 

【催拍】忽覩明珠旧辉。顿惊心不觉涕洟。〔净〕这珠是远来之物。只恐不是你家的。〔老旦〕双双随嫁赀。〔净〕元来你的珠是两颗。如今为何只有一颗。〔老旦〕有子从军。赠向边陲。〔净〕还有一颗。却在那裏。〔老旦〕有女之京。赠入宫闱。〔净〕虽是这等。你不要错认了。 

旦〕亲手制。线组累累。分明是。复何疑。〔旦〕这珠莫不是婆婆与我夫妻的。〔老旦〕不是。这正是与你小姑带入宫的。已及数年。不知那人从何得来。〔丑〕你把这珠来历。从实一说。多换些酒肉与你。〔净〕列位奶奶听我吿禀。 

【前腔】我本是公差健儿。送宫女剑南乍回。那宫女在褫亭驿前失落这珠。我便拾取。〔老旦〕你旣送他去。必知何方人氏。姓甚名谁。〔净〕是涿州王慧姬。〔老旦悲介〕天那。正是我女孩儿了。为什么官差你送他去。〔净〕托物传情。纩服缝题。〔老旦〕他题诗在纩衣内。后来怎么。〔净〕那诗分在一个军士。元帅知道了。申奏朝廷。感动宸衷。勑赐于飞。朝廷见了这诗。不只是饶他罪责。反给与那军士为妻。〔三旦〕也是传闻。恐不端的。〔净〕亲眼见端的无欺。〔三旦〕不信有恁般希罕之事。〔净〕如此事。古来稀。〔老旦〕 

【前腔】荷得皇天鉴兹。于吾女不遽慭遗。〔丑〕我甥女虽嫁个军士。也得遂室家之愿了。〔老旦〕迟归幸有时。岂料囚凤。脱此金羁。克遂和鸣。其羽差池。今日裏骨肉驩虞。相庆幸。免嗟咨。〔旦〕 

【前腔】怅忆双双系珠。昔姑氏分遗两儿。这一颗呵。今朝得所归。小姑有了信息。已慰亲颜。甚解忧思。那一颗呵。在九龄孩儿处。更适遐方。毕竟何之。〔哭介〕方纔见物是人非。怎禁得泪偷垂。

〔丑〕我晓得了。婆婆见这珠。添得一喜。媳妇见这珠。添得一忧了。 

【前腔】论忧喜出于秉彛。在物情尤宜类推。双珠逢百罹。兄妹多艰。彼此分携。〔旦〕此珠一在一亡。不能无感。〔丑〕合浦终还。缓速难齐。甥妇不必愁烦。看此物旣着神奇。如赵璧有完期。

〔净〕伺候长久。韩妈妈打发我去吧。〔丑〕小厮取些酒肉。打发朱快去。〔净〕怕一顿用不尽许多。〔丑〕后次再来。〔净谢介〕 

明珠今日报佳音。



水远山长无计寻。

莫向杜鹃啼处说。



不关愁者也消魂。 

第四十出
与珠觅珠

〔净上〕富贵从来别等伦。皆因造化不均匀。有福之人人伏侍。无福之人伏侍人。昨日将明珠与韩妈妈换酒肉吃了。受用不尽。今日正要去找帐。再吃他些东西。谁想兵部新任钱员外老爷拨差我跟随翰林王侍讲老爷。我们钱老爷是王老爷同年进士。见他淸冷衙门。乏人使用。故着我来伏侍。正是往役庶人义。官差不自由。只得住在此伺候。〔小生上〕 

【缑山月】富贵逼人来。视昔诚霄壤。天涯双皓首。梦倚门闾望。

〔临江仙〕乍预曲江聚飮。坐先玉苟诸英。凤池随步路尘淸。雁行联北塞。鹍浪破南溟。十载依稀成一梦。此身虽在堪惊。几番搔首忆飘零。风寒红叶落。山障白云横。王九龄。忝中状元。官授翰林侍讲。且喜骥足先驰。鳌头独占。荣适如志。流官罕比。只是双亲沦落天涯。未知消息。昨已上表辞官。欲往荆湖寻取下落。料圣天子以孝治天下。必准此奏。待旨意下来。打点前去。〔看珠悲介〕珠。你出于蚌胎。留于龙颔。或能媚川。或能照乘。今而流在我手。终于埋没。那再有光明之日。可怜。 

【解三酲】叹明珠当时悬项。又不是韫椟而藏。十年旦夕相偎傍。若左右就高堂。珠。你夜光何事偏投暗。合浦无期得复还。〔哭介〕空思想。虽知物是。人在殊方。

〔净低声介〕这颗明珠。比我前日拾的恰似一般。更无二样。〔小生〕朱快过来。你见我看这明珠。为何自言自语。〔净〕老爷问及。岂敢隐讳。小人向蒙兵部差往剑南公干。路上拾珠一颗。与老爷手中的相像。其间有个分离缘故。适见老爷有覩物思人之意。为此伤感。不觉失声。望乞恕责。〔小生〕我不怪你。且说有甚分离缘故。〔净〕旣是这等。小人大胆。敢借老爷手中明珠一看。便见分晓。〔看介〕阿呀。 

【前腔】觑明珠果然相仿。〔小生〕你那拾的。知是谁人之物。〔净〕王妪物两颗联光。〔小生〕旣是双珠。为何又拆散了。〔净〕祇缘儿女难厮放。分赠别去遐方。〔小生〕他儿女往何处。作何勾当。〔净〕儿从补伍荆湖往。女选宫娥赴上阳。〔小生〕虽则相似。怕不是一样的。〔净〕同一样。垂紃系组。制度端详。

〔小生〕旣同一样。可取那颗与我看。〔净〕那珠虽小人拾的。今在韩妈妈家裏。〔小生〕你纔说是王老妪分赠与儿女去了。为何又在韩家。〔净〕那珠是小人拾取宫娥王慧姬的。拏去韩家换酒吃。不想韩家妹子王妈妈见了那珠。啼哭起来。小人问其缘故。方知宫娥正是他女儿。荆湖从军的正是他儿子。〔小生悲介〕天下有这等偶然之事。那妈妈还说甚的。〔净〕那妈妈知道女儿蒙朝廷赐与军士为妻。卽时转悲为喜。妈妈有个媳妇。反啼哭起来。〔小生〕又是为何。〔净〕因见那珠不是丈夫原物。思想孩儿没有下落。叫他名字。放声啼哭。因此小人知其委曲。〔小生〕他孩儿叫甚名字。〔净〕小人不敢说。〔小生〕但说不妨。〔净〕好古怪。他名字又与老爷尊讳相同。〔小生〕他也叫王九龄。〔净〕正是。〔小生〕他家在那裏。〔净〕只此城中西市卖酒。原是涿州人氏。数年前避兵来此。〔小生惊哭介〕天下事情怎么有这般相像的。可怜可怜。〔净〕老爷不必烦恼。若要的眞。待小人去唤那三个妇人来。当面一说便见明白。〔小生〕休胡说。只因你的所言。偶与我的所思相合。故此伤感。朱快。你听我分付。〔净〕老爷有何使令。〔小生〕你就将此珠再到他家。与那妈妈一看。又说换酒。看他有甚言语。我只在孙御史老爷衙内坐下。急来回报。〔净〕孙衙也近西市。小人领命就往。〔末上〕 

【西地锦】枫陛新瞻天仗。兰台入手风霜。绣衣白简期寅亮。台斗夜吐光芒。

圣主崇儒术。贤士翼帝躬。立朝防触豸。行路避乘骢。笔底甘棠露。台端古柏风。钧衡眞事业。接武有夔龙。孙纲忝中王九龄榜进士。名在二甲传胪。官授监察御史。今日轮直收掌诸司奏章。见王九龄一本。辞官寻亲。圣上不准。特来报知。〔见介〕殿元。班马文章。夔龙礼乐。开经济于一时。寄纂修于千古。人生至此。眞丈夫矣。欣羡欣羡。〔小生〕孙叔与小侄禹门共跃。周制同荣。皇都联故旧之欢。宦籍擅功名之美。可谓遂所愿也。但双亲有故。十载无闻。〔悲介〕终日之间。愁肠九转。教人如何是好。〔末〕殿元且免愁烦。下官早间轮受奏章。见殿元弃官寻亲一本。奉圣旨。王九龄所奏。情虽可矜。职难擅离。旣云亲有定在。止合迎养。查无此例。不准所辞。〔小生哭介〕哀哀父母。生我劬劳。圣上不准此奏。则劬劳之恩。何由能报。〔末〕殿元不消啼哭。此事有何难处。你一面安心供职。一面差人迎请二亲就是。〔小生〕家父母是补伍军人。急切不能来此。况路遥别久。存亡未知。小侄愿弃此官。径去寻亲便了。〔末〕凡人未登仕途。由得自家主张。旣有官守。则进退不能绰绰矣。自当遵法。勿得任情。〔小生〕小侄岂不知此。但心中急于寻亲。何恤其它。 

【高阳台序】怙恃惟隆。乾坤罔极。蓬踪两地飞泊。乍忝成名。忠孝岂应乖角。〔末〕父子主恩。君臣主敬。你若为恩而去。其如敬何。可请自加裁度。〔小生〕曾度。明王以孝先天下。怎说得慕亲为错。论纲常忠由于孝。何须适莫。

〔末〕殿元。下官忝为世交。颇知你父子之事。 

【前腔】沦落。月暗螺冈。云深鹤禁。音容彼此寥廓。〔小生〕古人一日养。不以三公换。小侄尙未识父母颜面。而况于养乎。此心如何不痛。〔末〕无伤。有个古人。可比方你。〔小生〕愿闻。〔末〕汉骠骑将军霍去病。生而不知其父。后击匈奴。道出河北。始得与父相逢。传舍欢迎。仍遂膝前娱乐。你如今为朝廷命官。拘缚。须知此身縻宦籍。况又在文章台阁。殿元。看王言如纶如綍。奉依当恪。

〔小生〕孙叔。小侄此举。亦曾考古证今。〔末〕请道来。〔小生〕 

【前腔】探索。祖子旁求。朱卿历访。都是孝思先觉。富贵忘亲。实为敎中夷貉。心怍。墨徒之爱由亲始。在吾儒顾安其薄。古人一举足而不忘父母。小侄身非出于空桑。顶冠束带。立于天地之间。列于缙绅之末。锦衣玉食。未识父母何等颜面。谓之人子可乎。便做到紫阁黄扉。何益于事。我效他们挂冠解绶。弃兹衔爵。〔末〕 

【前腔】你落莫。十载飘风。两萍浮海。行藏未保如昨。〔小生〕因是这等。小侄亲自要去寻取。〔末〕圣上不允。你若去了。方命违君。暴虎自■〈扌弃〉徒搏。〔小生〕此心若得少尽。虽得罪于朝廷。亦所不辞。〔末〕言有可从。事有当重。殿元不要差了念头。关钥。忠言逆耳须斟酌。利于病怎嫌毒药。处事权宜。不独在你为然。虽古之豪杰。个个皆如此。看他们时初未遇。迹能脱略。

【尾声】蒭荛不择希然诺。〔小生〕攸行恐负平生学。〔合〕忠孝惟人务先着。

〔小生〕今早小侄正要造谒。反辱先施。今随孙叔同去。聊申拜意。乘便访一乡曲。〔末〕如此请卽同行。 

闻道有乡音。



千金不可得。

眼望旌捷旗。



耳听好消息。 

第四十一出
西市认母

【玩仙灯】〔老旦旦上〕信杳鸿鱼。姑妇久嫠居。伤至亲倏倾泉世。恨此孤身似风飘絮。望断关河。家园何处。

〔长相思〕〔老旦〕经跋涉。伤跋涉。中道分离成永诀。此恨何时灭。〔旦〕将剖说。怕剖说。赢得鹃啼红两颊。谁知肠欲裂。〔老旦〕媳妇。我和你以孤寡之身。处乱离之境。正好在此相依度日。不料昨日韩姨暴疾身亡。〔悲介〕教人如何是好。〔旦〕婆婆。韩姨在日。十分安慰。他今弃世。顿觉凄凉了。〔老旦〕前日因得明珠。已知女孩儿信息。少解愁烦。但你夫和子音耗未通。好生放心不下。〔旦〕远隔天涯。久违人愿。彼此辽绝。如隔尘世。正是天入五溪无雁过。地经三峡有猿啼。只索忍耐罢了。〔净上〕为人谋而当忠。终上事之谓义。方纔王老爷着我拏这明珠。往韩妈妈家探问来历。着我先行。他便自到孙御史老爷衙内坐待回报。我想王老爷与这妈妈。定有些瓜葛。迤逦行来。此间是他家了。不免径入。〔见介老旦〕朱长官。我前日许你相谢。为何不来。〔净〕有些公干。未得领命。且请韩妈妈出来说话。〔老旦〕他昨日已没了。你兀自不知哩。〔净〕咳。隔得一日。有此变故。可伤可伤。〔出珠介〕我另有明珠一颗。再要换些东西。怎生是好。〔老旦〕这珠又是那裏得的。借我一看。〔取珠看介〕天那。又是一个古怪。〔净〕前日那珠。是我拾的。不打紧。今日这珠。原有主的。不要错看了。〔老旦〕这珠也是我家之物。缘何又在你手。可说个明白。〔净〕有些来历。不好轻言。你且仔细猜一猜。〔老旦悲介〕好苦。物虽见在。言则可疑。他不吐眞情。只得试猜一猜。 

【红衲袄】莫不是有人遗在路岐。〔净〕不是。〔老旦〕莫不是向经商相易取。〔净〕不是。〔老旦〕莫不是素往来报此代琼琚。〔净〕也不是。〔老旦〕想他狼狈。难赋归与。先系燕足。托渠传寄。〔净〕也不是。〔老旦哭〕敢则是穷途横祸。不幸身塡沟壑也。毕竟委却明珠伴土蛆。

〔净〕老奶奶。你都猜不着。〔旦〕婆婆。可与奴家一看。〔净〕正是正是。小奶奶一看。定有分晓。〔旦取珠看哭介〕 

【前腔】珠。我和你赴荆湖曾与俱。〔净〕为何带这珠去。〔旦〕荷姑嫜赠别。后会期归此。〔净〕怎又失了。〔旦〕为良人遭诬当刑市。发哀诚直陟太和嵎。〔净〕上去何干。〔旦〕明夙志自行捐躯。因此上把儿先弃。系明珠寓意如初。屈指十有余年也。岂是数极机通还洛渚。

〔老旦出珠比旦珠介〕朱长官。你看两颗珠是同样的么。〔净〕正是一对。〔拜介〕太夫人。〔拜旦介〕老夫人。小人不知。故此搪突。不要见罪。〔老旦〕我家虽有儿孙。流落在外。不曾做官。何必如此称呼礼拜。你只将这珠来历说知详细。免得猜疑。〔净〕这是我们老爷差小人拏来。寻问二位夫人下落。〔旦〕你老爷是何人。必须说个明白。〔净〕二位夫人听小人吿禀。我们老爷呵。 

【前腔】本是蕴经纶年少儒。今日裏笔生香。冠礼闱。〔旦〕已高中了。〔净〕似潜龙伏虎。际却风云会。朝丹阙。率羣英御道先驰。〔旦〕又是状元。授何官职。〔净〕佩玎咚腰挂金龟。近天颜谈道经帏。〔旦〕除了翰林侍讲。是何籍贯。姓甚名谁。〔净〕论他籍贯姓名与恁俱同也。难道瓜葛无干问是谁。

二位夫人。不要推拒。今早我老爷手内拏珠。眼中流泪。小人请问缘故。要知端的。特差小人到此。〔旦〕我家孩儿已在陕西。怎得此高魁美秩。只恐你错认了。〔净〕我老爷生于涿州。长于陕西。又是郧阳军籍。纔年一十六岁。如今见坐孙御史老爷衙内。那孙老爷也是你同乡。〔老旦〕孙老爷叫甚名字。〔净〕他名是纲。表字天彝。〔老旦〕果是眞么。〔净〕小人在登科录上见的。有甚不眞。〔老旦〕媳妇。旣是孙天彝在此。料无虚假。〔旦〕婆婆。若得如此。感谢天地不尽。〔净〕待小人去请老爷过来相见。〔请介小生上〕 

【前腔】眼望着咫尺间似天涯。〔净〕禀老爷知道。两颗珠正是一对。〔小生〕骤闻说。事惊心。泪满衣。〔末上〕恰便是萍归大海还相遇。〔净〕太夫人老夫人都在这裏。〔末〕谁料得祖孙母子今日叙离居。〔老旦旦迎介〕尙未卜是否何如。悲喜集中生犹豫。〔末〕殿元。果然不差。前边的是你令祖。后边的是你令堂。〔小生老旦旦抱哭介合〕亲骨肉此地相逢也。疑在华胥梦觉余。

〔小生拜老旦介〕婆婆。数年轻弃。宛似云迷。一旦重逢。眞如天合。〔老旦〕孙儿。我未通子信。先覩孙容。你久离亲怀。遽沾帝禄。可喜可喜。〔小生拜旦介〕母亲。劬劳未报。恨抱终天。邂逅相遭。欢倾大地。〔旦〕我儿。昔伤死别。割肉多年。今幸生逢。置身若梦。〔末相见介〕分珠旣合。不负初怀。遗子能还。仍连滴血。如此之事。诚旷古所无。于今罕有者也。欣羡欣羡。〔老旦旦〕昔领丰仪。未遑答谢。兹逢异地。无任欣荣。〔小生〕请问母亲。我爹爹在狱。别后如何。〔旦哭介〕 

【东瓯令】思量起泪雨挥。〔小生悲介〕一向有信息否。〔旦〕鱼沈雁杳事已非。笔端幸有靑蝇集。恩泽霈丹书。〔小生〕爹爹遇赦。可得生矣。〔旦〕虽得免死。又调边卫。未知袵革戍何区。两地望云迷。

〔小生〕我爹爹呵。 

【前腔】你延残喘。调边隅。剑老燕山甚日辉。做孩儿的不能够得见你一面。升天缩地浑无计。〔哭介〕惟有泪支颐。昨日孩儿上表辞官。欲去寻取。〔旦〕朝廷曾准这奏本否。〔小生〕天王不谅慕亲词。解组赴征途。

今日拜过婆婆母亲。明日就要起程了。〔老旦〕 

【前腔】休流泪。勿颦眉。纔得庭帏乐只且。他旣调卫。不知在何地方。关河迢递齐秦楚。怎忍又分暌。人有善念。天必从之。你能孝感。终有所应。从来天理与人符。终慰寿昌思。

〔末〕太夫人说得有理。殿元。 

【前腔】聆言语。贵思维。孝感曾无间显微。〔小生〕孙叔。今小侄之处变。岂能如江革之故实。〔末〕事亲虽不同。江革准舞老莱裾。〔小生〕孝子有爱日之诚。功名富贵。皆身外物耳。〔末〕辞荣信是尽天彛。愼戒逆鳞披。

【尾声】〔老旦旦〕一家天地春和煦。〔末〕堪羡乡闾观会美。〔小生〕要致称觞具庆时。

趋表重归日。



悲欢向此幷。

会眞犹认梦。



泪定尙沾襟。 

第四十二出
并拜荣升

【一疋布】〔生上〕离狴犴。拥熊罴。功成领节麾。干城万里壮施为。威声震四夷。

罪释九泉开白日。时来六翮起靑云。浮生一任皆春梦。祸福荣枯总未眞。〔叹介〕王楫向自荆湖遇赦。改调剑南。幸同陈献夫剿虏成功。官拜靖虏将军。分鎭剑南西道。且喜名列鹓班。身持龙节。权叨玉鉴。秩亚金吾。虽不由丹陛传胪。亦自得碧幢耀武。平生之志。可少遂矣。只是老母飘于乱兵。亡妻阨于非命。孩儿九龄。流落陕西。不知下落。〔悲介〕骨肉冰消。肝肠瓦裂。每一思之。岂胜伤感也。正是泪痕有尽情无尽。一日思亲十二时。 

【二郞神】愁无底。望天涯乱云迷远视。罔极劬劳成永弃。蓬飞木落。西风几动哀思。古人事亲。出不易方。复不过时。今我身当顚沛。亲在流离。彼此不能相闻。使我戚戚心常惊囓指。岂能彀卽承容止。〔哭介〕我与母亲。天各一方。情悬十载。暗魂飞。怎禁得盈盈玉筯双垂。

母亲虽无下落。倘皇天有灵。或者使我有相逢之日。但亡妻弃世。今生那得见面了。 

【啭林莺】可怜视死轻鸿羽。衔寃九地难追。一朝之忿亡其身。这是妇人常事。缘何你把九龄孩儿呵。忍分襁褓先期弃。剖心刳肉。左计欠思维。妻。你将谓我秋后处决。故先为死别生离之计。谁料我呵。苍穹默相。使微躯不应流星坠。我是该死的。乃侥幸而生。你是不该死的。反自尽而死。如今我处富贵之乡。你在幽冥之境。他日便有赠谥恩典。也济得甚事。生共死。幽明异致。虽贵亦奚为。〔小外上〕 

【七娘子】男儿不负穷居志。展弘谟遂成经济。〔贴上〕虎奋三军。鹰扬千里。可信是靑云器。

〔相见介小外〕尊舅旣得功名。已舒蕴抱。当此无事之时。为何又生悲叹。〔生〕事不关心。关心者乱。下官蒙妹丈提挈。一旦富贵。岂不欣幸。想昔荆湖之行。老母赠我明珠一颗。欲为后会之图。今日人物俱亡。为此伤感。〔贴旦〕哥哥。奴家入宫之时。母亲亦赠明珠一颗。怀藏数年。未尝释手。向因赐婚来此。中途遗失。有负亲怀。怎生是好。〔小外〕物以寓情。事皆有数。贤兄妹请免愁烦。目下太平。岳母必归故土。那时骨肉重欢。岂不愈于见珠。〔丑捧公文上〕 

【番鼓儿】承差委。承差委。阃令传恩旨。禁苑莺迁。黄封褒美。那二位将军呵。西府佐兵机。天颜密迩。缓带轻裘。尊荣无比。

自家是帅府听事官。只因陈王二将军俱升枢密院佥书。元帅老爷差我赉文书报禀。不免进见。〔见介〕禀二位老爷知道。元帅老爷差小官送朝报。〔生〕接上来看。〔取看介〕兵科给事中祝淮一本。为擢用将材。以固根本重地事。窃惟京畿为万国之尊。辇路通三关之要。龙盘虎踞。武备当严。璞隐珠沈。奇材莫显。照得剑南道平虏将军陈时策。靖虏将军王楫。受图黄石。法合奇谋。学剑白猿。时称善战。笑谈却敌。能倾项籍之八千。尊俎折冲。智破苻坚之百万。久淹边境。屡奏肤功。宜置密司。允肩机务。奉圣旨是。陈时策升枢密院左佥书。王楫升枢密院右佥书。着速赴任。以副朕侧席之望。〔丑〕元帅老爷多拜上二位老爷。朝命旣下。事不宜迟。明早请卽起马。〔生小外〕这个我们知道。连夜收拾完备。明早拜辞老爷。赴京到任便了。〔丑〕羽檄传音紫髯将。辕门复命黑头公。〔下小外〕才得微功。遽膺显擢。况我辈与祝黄门素未荆识。何得见知若此。令人不胜感愧。〔生〕当宁能用贤。当道能荐贤。在彼非纳交。在我非要誉也。若无妹丈汲引。安有今日。〔贴旦〕相公。你与我哥哥异地萍逢。同时鹗荐。眞可谓不负所学矣。〔生〕 

【雁来红】蛟龙久在池。挟风云。鼓化机。羣生踊跃沾霖雨。勋业鸣当世。不枉尘沙一铁衣。〔合〕时遭际。伊吾志。驰羡浮生夸拔萃。〔小外〕 

【前腔】风凄鼓角悲。分鹪鹩。寄一枝。指挥经济边戎地。王锡惊繁庶。密勿崇阶翼帝畿。

〔合前贴旦〕相公。你与我哥哥呵。 

【朱奴儿】下不尽羊昙几棋。谢安屐便能折齿。唾手功名脱颖锥。眞射雉不亡一矢。〔合〕惟愿取忠义敢披芳铭鼎彛。〔生小外〕 

【前腔】叹李广侯封数奇。今做了腰印季子。要把施为配两仪。赞国运永图休否。〔合前〕 

玉塞宣威震远戎。



天书夜到册元功。

近来廊庙多西帅。



出相谁言只在东。 

第四十三出
弃官寻父

【贺圣朝】〔小生上〕天涯骨肉飘零。那堪十载哀鸣。寿昌岂惮解簪缨。亲历遍修程。

岁月椿庭阙问安。征途不管上天难。金多位重非吾愿。三釜还期养志欢。〔叹介〕下官欲往荆湖。寻取父亲。愿弃此官。昨又进一本。圣上亦不准奏。可怜可怜。臣道固有所拘。子情则当自尽。难道教我终身不认父亲罢了。以法论之。凡官员擅离职者解见任。我■〈扌弃〉不做这官。飘然长往。径自寻取。有何妨碍哉。 

【金索挂梧桐】天亲本至情。人爵安能胜。十载暌违。心鹿浑无定。眼前轩冕也视尘轻。羞杀瓜前感邵平。这是处常之事。还有处变的呵。司农续爱由于性。骠骑知恩岂为名。皆明证。古先达贵。方册布休称。〔合〕叹连章不允辞荣。且莫恤身烹鼎。

下官幼离亲怀。长承师训。偶尔应试。遂得成名。 

【前腔】遭逢起一经。蒙此三不幸。少年登高科一不幸。有高才能文章二不幸。这都是小节。下官虽非籍父兄之势为美官。如今身在玉堂金马。不能与父同享富贵。正是大不幸了。俯仰之间。愧怍亏曾省。混然中处也负平生。制行难期画虎成。事亲肯被官箴缚。尽孝何愁世网婴。人之所为。取法乎上。仅得乎中。而况中人之事。其可不尽心乎。贤希圣。纲常伦理。心法要常惺。

〔合前〕且把衣饰换了。扮作常人模样。方好去行路。〔脱换衣巾介老旦上〕 

【三台令】相逢乍破愁城。又苦儿郞遽行。〔旦上〕踪迹两浮萍。恐此去得失难凭。

〔相见介旦〕骨肉流离久。遗孤靡所依。〔老旦〕大江限南北。何处访庭闱。〔小生〕月暗魂随梦。云深泪满衣。〔合〕相逢如隔世。细认在明珠。〔老旦〕孙儿。你今日解了公服。换了常衣。行色匆匆。料往荆湖之计。但我两人久别初逢。正好相依遣日。不免又有此行。如何是好。〔小生〕婆婆与母亲飘泊十年。骨肉不能完聚。今幸相遇。已得所安。请各宽心。不劳挂念。〔旦〕孩儿昨以少年而膺美选。已动观瞻。今以孤身而历长途。怎经跋涉。教娘好生放心不下。〔小生〕母亲。这个不妨。前日孩儿陕西来此应试。原是双身。今日解了冠带。扮做常人。轻囊健步。有何不可。〔旦〕只因要知你父亲下落。故此由你远去。在路须要小心。〔小生〕孩儿理会得。不必吩咐〔拜老旦介〕婆婆。就此吿别前去。 

【玉胞肚】烟波云岭。挟孤囊踽踽远征。敢辞他冷月酸风。知何时得拜椿庭。〔抱哭介合〕牵衣分影。骊歌忍听断肠声。不觉交颐泪雨倾。

〔老旦〕孙儿此去呵。 

【前腔】微行快捷方式。可知非衣锦昼荣。急回头款段加鞭。免慈闱久荡心旌。

〔合前旦〕孩儿。你父虽调卫。不知是何地方。还到荆湖一问。〔小生〕母亲此事不劳丁宁。〔拜旦介〕 

【前腔】荆湖萍梗。这行藏必要探明。若知他改戍何方。再驱驰定遂欢迎。

〔抱哭合前旦〕孩儿。你自幼相失。未识父亲颜面。卒然得遇。无以证明。〔付珠介〕原将此珠与你带去。做个色认。〔小生〕母亲。谨受命。〔老旦〕孙儿。我闻你姑娘赐配剑南。〔付珠介〕也将此珠与你带去。虽非顺路。倘客伴之中。偶遇便人。通得一信也好。〔小生〕婆婆。谨受命。〔旦〕孩儿。这双明珠原是婆婆所蓄。昔因离别。分而为二。今又合而为一。你带将去不可轻觑了他。 

【前腔】双珠明莹。解人情素已着灵。冀豁然指示相逢。管敎他悲喜交幷。〔合前〕 

孤云飞去望无踪。



泪眼穿空计莫从。

十数年间劳梦想。



几千里外冀躬逢。 

第四十四出
僧榻传音

【抛诵子】〔末扮僧上〕天理人心心有天。天人相应岂虚言。人生祸福皆天理。莫道人心果可瞒。

南无无量寿佛。小僧法名悟眞。乃荆湖道郧县禁子叶淸的便是。只因绞罪犯人王楫在监。见他娘子生得娇美。图他为妻。早晚供给。那王楫感激。许说死后将这娘子嫁我。不想这娘子心性如火。节操如冰。听得丈夫此言。就把孩儿卖与陜西商人去了。径往太和山上投渊自尽。可惜可惜。这是李克成张有德同谋陷害。谁知天道昭昭。那两个都被天雷打死。两家又被天火烧尽。后来王楫遇赦免死。改调剑南。正是善恶到头终有报。只争来早与来迟。小僧追想当初。见了王娘子。只因我一念之贪。王楫一言之错。遂使母子二人生离死别。我之罪过。必遭恶业地狱。故此发心。出家为僧。来到西岳华山下正觉庵中栖住。修行度日。免堕轮回。不免诵些眞言。消磨灾障者。 

【抛诵子】生死轮回在眼前。何须拜佛与求仙。只耕方寸心田好。广结三千世上缘。

南无无量寿佛。〔小生背包裹行上〕 

【似娘儿】跋涉一空囊。形潇洒意气洋洋。云山缥缈椿容远。不知甚日得同还。

路历三千里。肠回十二时。思亲无尽日。惟有泪沾衣。王九龄。弃了官职。别了婆婆母亲。前往荆湖寻问爹爹下落。背着包裹。行了一日之程。身子疲倦。此间是个僧院。不免进去借宿则个。〔相见介末〕小官人何来。〔小生〕小生从京都来。欲往荆湖探亲。今夜敢借上刹一宿。明早奉谢。〔末〕十方所在。随意稳便。只是简慢。安敢望谢。〔小生〕黄昏打搅。甚为不当。〔末〕天晚不及奉茶。请安歇罢。正是禅灯澄性地。客榻断魂时。〔下小生睡介〕曲肱而枕。权宿一宵。再作区处。〔起坐介〕我精神虽倦。情思可伤。如何睡得去。好生恼人也。 

【祝英台序】事参商。心悒怏。岐路苦亡羊。我爹爹被人诬陷呵。狐媚妄侵。鵰喙交攻。蓦地祸生萧墙。〔哭介〕堪伤。那些儿公道天开。端的是罗钳吉网。我爹爹是个大儒。指望立身行道。今遭此患难。那有出头之日。这时节难道是当刑而王。〔末上〕 

【前腔】休怆。你是少年郞。远道旅宿有何嚷。〔小生〕有些心事伤感。不觉惊寝。长老休怪。〔末〕当此居静夜阑。月白风淸。怎不梦熟黄粱。〔小生〕家事关心。故生饶舌。长老。你若长夜无眠。可来坐讲一讲。〔末〕同讲。欲聆世界尘缘。暂撇瞿昙经藏。恁心事乘闲

为何出家在此。〔末〕只因李克成张有德害了令尊令堂。都有果报呵。 

【前腔】影响。感皇天祸福无差。疾速报明彰。〔小生〕恶有恶报。感应之常。〔末〕善有善报。谁料你一家呵。骨肉再完。爵禄兼隆。乃见吉人天相。老爷。令尊是个大儒。令堂是个烈妇。堪仰。都是盘根错节经来。利器光芒明朗。从今后表表名盈霄壤。

〔内鸡叫介〕小生说话烦多。不觉林鸡报晓。天色将明。就此吿别起程。〔末〕此去径往剑南。相见令尊。乞多致意。〔别介〕 

邂逅僧房叙客踪。



得闻消息辨西东。

人生异地能相遇。



大海浮萍一叶逢。 

第四十五出
月下相逢

【浪淘沙】〔左右引生小外贴旦行上〕应召觐君王。行色匆忙。登山涉水苦风霜。城带斜阳闻鼓角。且息油幢。

〔生〕百折驰驱度画轮。〔小外〕经行终日不逢人。〔贴旦〕雨晴潮没汀洲远。〔左右〕日落荒烟草树深。〔生〕妹丈。我们自剑南起程。行了数日。才到此处。不知是何地方。〔小外〕舅舅。你看那边像个馆驿。天色已晚。可就此歇罢。〔左右〕禀老爷知道。这是汉中嘉陵驿了。〔生〕旣到馆驿。分付驿丞。抄关应付。〔左右介内应〕上房铺陈。天字号禀给。一应随行人役口粮。俱已完备。〔生〕左右的各自回避。〔左右介〕候馆送迎千万客。邮亭匍匐二三更。〔下小外〕阿呀。你看金波摇水。玉鉴挂林。客路之中。有此明月。可喜可喜。〔生〕连日贪趱路程。未得片时宁息。今夜月明。我与妹丈卸了冠带。出外闲步一回。妹妹可先安歇。〔贴旦〕哥哥与相公旣去闲步。奴家且未安歇。坐待回来罢了。〔小外〕如此更好。〔合〕正是天倾蓬岛十洲外。人在浮黎一黍中。〔并下小生上〕 

【前腔】猿啸暮天长。景色凄凉。盘回百里路苍茫。林外寺钟催倦鸟。雾润蟾光。

云涌横山紫翠氛。未投荒店日先昏。今宵只傍梅花宿。赢得分淸入梦魂。下官前日遇着叶淸和尙。知了父亲调卫消息。径往剑南寻取。只因贪趱路程。不觉天光已暮。〔叹介〕我以孤独之身。走荒芜之地。前不逢村。后不着店。怎生是好。你看前边有两人行来。问他觅个宿处也好。〔生小外上〕暂解冠裳轻宦况。聊凭风月慰离愁。〔步介生〕妹丈。你看流天素彩。至净无尘。〔小外〕舅舅。可知盈手冰光。虽寒不湿。〔小生〕当此境界。果然身世两忘。〔生〕此生甚有曾点气象。想亦是吾道中人。迎他一话如何。〔小外〕孔门之乐。不拘物我。相与少叙。料无不可。〔相见介小外〕好古怪。此生面貌甚与舅舅尊容相肖。〔生〕孔子且似阳虎。何足多讶。〔小生〕素与二位。未尝荆识。为何邂逅之初。遂蒙私议。〔生〕适见尊容。与下官相类。故尔偶谈。其实无他。〔小生背介〕看他自称下官。必是缙绅流品。我且问他。〔问介〕乍瞻雅范。颇露官仪。二位莫非微服过宋者乎。〔小外〕旣承洞察。焉敢韬藏。〔生〕下官初授平虏将军。今升枢密右佥。〔小外〕下官初授靖虏将军。今升枢密左佥。〔小生揖介〕未通交际。殊失企瞻。恕罪恕罪。二位先生情无隐教。下官理合明言。〔生小外〕愿闻愿闻。〔小生〕下官瀛洲夺锦。翰院谈经。得接丰仪。自知欣幸。〔生小外揖介〕久慕辉光。未承动履。今夕之遇。岂曰偶然。〔小生〕二位何来。今将焉往。〔生小外〕来自剑南。往京赴任。〔小生〕旣在剑南历宦。得闻纩衣寄诗之事否。〔小外〕事属奇遇。人皆喜谈。殿元之问。亦为是欤。〔小生〕非也。此女与下官有些瓜葛。乃敢求教。〔生介〕人固可疑。言亦可骇。待我先问他来历。便知分晓。〔问介〕殿元。你既擢大魁。已属台望。为何寒夜独行到此。〔小生〕一言难尽。〔生小外〕闲中偶叙。愿悉其详。〔小生〕下官与二位。所仕虽非同途。斯文原是一脉。且听乱言相吿。〔悲介〕 

【琐窗郞】念椿庭补伍荆江。被奸谋陷禁墙。〔生〕尊翁被人诬陷在狱。问何罪名。〔小生〕虚招刃杀。抵罪应偿。〔生〕罪该抵死。可向问官诉辩。〔小生〕一切是罗钳吉网。〔生〕问官不明。枉了性命。〔小生〕幸朝庭忽然宣制蒙疏放。得减死戍边壤。

〔小外〕旣调边卫。是何地方。〔小生〕一向不知。近遇僧房借宿。始知调在剑南。〔小外〕父亲事情。怎么近日方知。〔小生哭介〕有个缘故。未赦之先。家母将谓家父必死。欲图自尽。那时把下官呵。 

【前腔】螟蛉与陕地王商。十余年蒙敎养。〔小外〕靑春几何。某年及第。〔小生〕弱龄二八。侥幸宾王。卽愿得辞官寻父。表章连上。奈朝廷不准呵。径自轻身长行。至中途逢僧夜话知方向。今转足剑南往。〔生向小外轻悲介〕 

【前腔】乍听他诉罢行藏。骤令人意惊惶。〔小外〕李下整冠。嫌疑当辨。〔生〕待我细问他。〔问小生介〕明通姓氏籍贯居方。〔小生〕下官王九龄。涿州人。〔生〕寻骨肉有何色仗。〔小生出珠介〕有明珠在此。家父自能相认。〔生〕殿元。借我一看。〔看珠哭介〕天那。这原是萱亲赠别妻抛漾。今复覩旧形像。

〔向小外介〕妹丈。此人有些古怪。下官心忍至痛。言不成声。你为我问他一个端的。〔小外〕舅舅且免愁烦。待我再问。〔问介〕殿元今庚一十六岁。已别父母十。有余年。据此论之。则去陕西之时。止可四五岁耳。你离别长久。 

【前腔】恐椿萱讳氏将忘。〔小生〕这个都记得。家父讳楫。字济川。家母郭氏。〔小外〕两年庚知少长。〔小生〕这个也记得。家父年四十一。家母年三十九。〔小外〕你有无重庆。苦乐存亡。〔小生〕祖父弃世久矣。祖母盛氏。遭安禄山之乱。飘流数年。今与家母萍聚在京。〔小外〕殿元。你说要寻尊翁。若如此何须遥访。〔小生〕不去遥访。怎得见我家父一面。〔小外〕今日裏管敎骨肉胥无恙。〔小生悲介〕敢是先生晓得家父下落。〔小外〕或可得慰伊想。

〔小生〕请问先生。上姓贵表。仙乡何处。〔小外〕下官陈时策。忝为殿元同乡。〔小生〕贵表是献夫否。〔小外〕然也。〔小生〕认得孙天彝否。〔小外〕是吾故友。殿元何以知之。〔小生拜介〕老叔正我父执也。孙叔与小侄同榜。官授监察御史。在京相叙。常诵盛德。〔生〕孙天彝也中了。可喜可喜。袁天纲之言。于此甚验〔小外〕天彝中式。未足为奇。但与此君同榜。可见数皆前定。〔小生〕二位道及袁天纲之事。甚合区区所闻。必知家父住向。可赐明言。〔小外〕殿元。你果要寻尊翁。我先问你一个亲戚。可认得否。〔小生〕是谁。〔小外〕适承所问纩衣寄诗宫女。在殿元有何瓜葛。〔小生〕小字慧姬。家父的妹也。〔小外〕旣是这等。你要见尊翁。〔指生介〕此公便是。〔小生惊介〕果然。〔小外〕天亲不可以人为。岂容误耶。〔小生跪介〕天那。眞个是我爹爹。〔生〕好苦。果是我孩儿。〔抱哭介合〕 

【十二时】流离彼此如迷瘴。谁料阳乌仍昶。怎禁得悲喜交相。

〔小生拜介〕恩分襁褓。定省旷于十年。地阻江山。音问疏于千里。孩儿不孝之罪。惟爹爹矜恕。〔生〕情出仓皇。事成苟且。虽由我之不幸。实汝母之失裁也。可怜可怜。〔小外〕令姑在宫寄诗。正被下官所得。特蒙圣恩赐配如今见在驿中。请过相见。〔小生〕向者姑娘在途失落明珠。仍被婆婆所得〔出珠介〕今带在此〔小外〕如此请行。〔叫介〕夫人有请。〔生〕妹妹快些出来。〔贴旦应上〕 

【秋蕊香】徙倚栏杆悬望。何遽欢呼厮嚷。〔二生小外合〕连年骨肉嗟离旷。今日相逢翻掌。

〔贴旦〕哥哥与相公闲步回来。为何欣欣然俱有喜色。〔生〕妹妹。你母亲嫂嫂都有下落了。〔贴旦〕谢天地不尽。有谁说来。〔生〕孩儿过来。拜了姑娘。〔贴旦看介〕郞君面貌。甚类哥哥。莫非九龄侄儿么。〔小生拜介〕姑娘。正是小侄。〔贴旦悲介〕十余年之别。不意又有今日。你婆婆母亲今在那裏。〔生〕孩儿。你把婆婆母亲细说一番。〔小生〕爹爹听孩儿吿禀。 

【五更转】夺龙旗。魁虎榜。身羁在玉堂。〔贴旦〕且喜侄儿高中。又做美官。〔小生〕思亲无替空凄怆。每握明珠。自伤凋丧。左右一个健儿。见孩儿啼哭。忽有不忍之色问其缘故。他说曾在剑南途中。拾珠一颗。是一老妪赠女入宫。与此无异。〔小外出珠贴旦看介〕此珠正是奴家所遗。〔小生〕那时孩儿不信。就把此珠付与他。忙比对。果同样。这健儿回话。婆婆母亲都在那裏。虽如此。孩儿不识面貌。将信将疑。又承孙叔同去。相逢细认殊非妄。〔合〕母祖重欢幸终禄养。〔贴旦悲介〕 

【前腔】聆此语。情怅惘。澘然泪两行。我那母亲嫂嫂当初只料死无葬身之地。不想今日再逢滴血相依傍。缺月重圆。昏云开障。悲喜幷。互笑啼。难消畅。人生可信萍浮浪。〔合〕此夕形神如酣醇酿。

〔小生〕请问爹爹向来动履。〔生〕 

【前腔】荷恤诏。脱覆盆。剑南历战场。〔小生〕何由得此大官。〔生〕不料你姑夫先已在彼从军。蒙他带挈。去杀虏得胜。同功拜命为名将。西府荣升。趋承仙仗。邂逅间。亲父子眞天降。犹疑似梦还疏爽。〔合〕赖此明珠。机灵影响。

〔小生〕姑夫何为先往剑南〔小外〕 

【前腔】自那日。兵戈攘。勤王效奋扬。下官方在军门用事。只见你爹爹呵。蒙恩改调同营帐。汗马联勋。皆膺殊赏。〔小生〕旣授显爵。又与姑娘连姻。可喜可喜。〔小外〕制纩衣。藏雅句。堪嘉尙。玉音特赐谐随唱。〔合〕是岂人为。定由天相。

〔小生〕前日经过西岳华山。偶遇郧县禁子叶淸。在彼为僧修行。言及爹爹之事。故知改调来此。〔生〕此人是我恩家。此去先将俸银百两相送。待后另行酬答。 

浩荡风尘阻雁鱼。



相逢骨肉共欷歔。

眼前跋涉劳无怨。



膝下从容乐有余。 

第四十六出
人珠还合

【粉蝶儿】〔老旦〕气序严凝。遥忆征人倥偬。〔旦〕日望归鞭。寒逼倚闾孤耸。

〔锦堂春〕门闭潇潇落叶。天空黯黯彤云。钩帘鹊噪闲庭晚。寂寞不堪闻。〔旦〕绝域书迷雁足。函闺镜掩鸾氛。相思两处愁千斛。应断梦中魂。〔老旦〕孙儿九龄。弃官寻汝丈夫。蒙孙御史荐举一本。备道他重亲轻爵之意。天颜大喜。不惟免乎落职之虞。将来且有褒旌之美。谢天地不尽。〔旦〕婆婆。人事虽尔。天意难期。孩儿此去。孤身远道。知他父子会否。好生牵挂。〔左右引生小外贴旦小生上〕 

【靑玉案】西山雪淡云将冻。凛冽威侵飞鞚。〔左右〕禀老爷知道。已是京城了。 

旦悲介〕身入皇都神思竦。离怀舒展。亲颜咫尺。〔合〕甘苦今朝共。〔小生〕爹爹。此是我家了。〔生〕旣是到家。不免径入。〔左右报介老旦〕我孩儿在那裏。〔旦〕天那。果是丈夫小姑回来了。〔抱哭介〕 

【谒金门后】骨肉飘零堪痛。祸患云蒸雾滃。恍惚十年蕉鹿梦。可怜彼此同。

〔生贴旦递珠介〕奉还母亲明珠。〔老旦介生贴旦哭拜介〕 

【急板令】念曩时胥遭阨穷。违母氏儿西女东。到今眞幸孔。天笃桑楡。未卽衰癃。庆及芝兰。并茂芳丛。〔合〕双珠合。骨肉重逢悲喜集。感苍穹。〔生旦哭介〕 

【前腔】叹荆湖永诀禁中。比翼鸟分飞溟鸿。视此身等空。弃子捐生。感动玄宫改戍勤王。誉逮宸聪。〔合前小外〕夫人。向奉王命■〈女毕〉姻。岳母未曾受礼。今日可同一拜。〔小外〕 

【前腔】愧鲰生元由菲葑。又不是麟腹虎胸。喜恩推帝衷。〔拜生旦介〕特俾丝萝。得附乔松。滥受簪缨。忝匹名宗。〔合前老旦〕 

【前腔】我颓龄罹彼百凶。甘没齿茕茕寡终。何期儿女封。〔小生〕父奋宏谟。风虎云龙。母矢贞心。露菊霜桐。

〔合前左右〕禀老爷知道。孙御史老爷赉圣旨来了〔生〕安排香案迎接。〔末捧诏鼓乐上〕 

【宝鼎儿】奎章出自彤宫。眞个恩荣天送。

圣旨已到。跪听宣读。〔众跪介末〕皇帝诏曰。君亲同一体。忠孝非两途。惟其所在。致是道焉。矧纲常之大。风化攸基。不加奬异。天下罔知所劝。尔翰林侍讲王九龄。谈经佐治。化已垂成。解绶寻亲。志不少夺旣能自尽厥孝益见可移为忠。其祖母盛氏。淑愼尔止。克相夫贤。刑于有家勖成子德。其父枢密右佥书于楫。勤兵薄伐。戮彼犬羊。传檄宣威淸我疆宇。民旣宁矣。功曷懋焉。其母郭氏。艰贞自持。心同化石。慷慨就死。泪欲崩城。太古之完人。惟今之至宝。再照得枢密左佥书陈时策。荐士同征。保西陲不沦于左衽。致身耀武。俾大业能底于中兴。其妻王氏。入宫无不举之职。为宪椒房。染翰有旁通之才。追休雪咏。兹数人者。并可嘉尙。王九龄升授礼部尙书。王楫陈时策俱授枢密副使。盛氏封涿鹿郡君。郭氏封燕国夫人。王氏封谯国夫人。呜呼。载锡新纶。用彰懿行。服此休征。尙期后图。谢恩。〔众拜兴山呼介生〕请过了圣旨。〔左右介末见众揖介〕 

【一封书】我趋承叶拱。钦捧纶音宣帝宠。羡一家瑞霭拥。更庭闱具庆重。数载艰辛堪曲踊。一旦欣荣人企崇。〔合〕孝忠贞。贯日虹。从此流传天下风。〔老旦〕 

【前腔】儿和女幷妇属。聚首膝前致婉容。看祥辉正郁葱。荷昭阳衔诏凤。两地珠还仍合捧。今日裏情非昨同。〔合前生旦贴旦〕 

【前腔】苦灾危汹涌。母子夫妻没倚踪。奈洪涛巨浪舂。这顚连无诉控。岂料周旋完赵玉。藩翰王家成大用。〔合前小外小生〕 

【前腔】阖门享天禄。喜气恩光栋宇充。最堪怜亲骨肉。偏称在锦绣丛。数极时通往者复。苦尽甘来车曳踵。〔合前〕 

【永团圆】从来名敎纲常重。德行彻重瞳。褒旌宠锡如天纵。忠和孝难伯仲。况坚贞胶巩。从容成义勇。卓异尤超众。双珠迎送。悲欢离合中。缀入宫商调。旬日讽。传奇粗况。幽响泄潜■〈艹大虫，上中下〉。按拍醒懵懂。愿高明矜作俑。订谬补遗成雅颂。千古知音同翫弄。

忠孝贤贞具秉彝。



双珠离合更神奇。

明王超格颁恩宠。



留得余风作世维。 

双珠记终 
