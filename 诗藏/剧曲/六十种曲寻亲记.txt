六十种曲 寻亲记 明 范受益着 王錂订

寻亲记　　（明）范受益 着　王錂 订 

　　绣刻演剧十本 
　　第一套 
　　琵琶　荆钗　香囊　浣纱　寻亲　千金　精忠　鸣凤　八义　三元 

　　绣刻寻亲记定本 

　　●寻亲记目录 

　　第一出　开宗 
　　第二出　对雪 
　　第三出　修筑 
　　第四出　遣役 
　　第五出　吿借 
　　第六出　催逋 
　　第七出　伤生 
　　第八出　移尸 
　　第九出　唆讼 
　　第十出　枉招 
　　第十一出　遣奴 
　　第十二出　省夫 
　　第十三出　发配 
　　第十四出　贿押 
　　第十五出　托梦 
　　第十六出　邀赏 
　　第十七出　遥奠 
　　第十八出　局骗 
　　第十九出　得胤 
　　第二十出　妄想 
　　第二十一出　剖面 
　　第二十二出　诳妻 
　　第二十三出　诮夫 
　　第二十四出　就教 
　　第二十五出　训子 
　　第二十六出　劝勉 
　　第二十七出　应试 
　　第二十八出　选场 
　　第二十九出　报捷 
　　第三十出　遇恩 
　　第三十一出　血书 
　　第三十二出　相逢 
　　第三十三出　惩恶 
　　第三十四出　完聚 

　　第一出　开宗 
　　【满庭芳】〔末上〕文墨周生。糟糠郭氏。家道萧然。因官差役。无钱使用。遣妻张郞吿债。张郞见色。将实契虚塡。信仆奸谋。杀人性命。屈把周生陷极边。单身妇。因财被逼。此际实堪怜。节妇贞坚。遗腹孩儿要保全。刚刀立志。毁伤花面。诗书敎子。喜中靑钱。弃官寻父。旅馆相逢话昔年。归来日。寃仇已报。夫妻子母再团圆。 
　　张员外为富不仁。　　　　周维翰因妻陷身。 
　　背生儿弃官寻父。　　　　守节妇敎子寻亲。 

　　第二出　对雪 
　　【称人心】〔生上〕彤云叆叇。茅屋顿成银界。凄凉寥落。更兼冻馁。对梅花间竹。不堪憔悴。柴门半掩。有谁访戴。 
　　不爨井晨冻。无衾床夜寒。囊空恐羞涩。留得一钱看。小生姓周。名羽。字维翰。本贯河南府封丘县人氏。有妻郭氏。夫妻两口。半生命蹇。百事无成。书读五车。空劳困苦。箪瓢陋巷。人不堪其忧。雷轰荐福。天何苦相迫。正是岁月无情头渐白。乾坤许大眼谁靑。要学楚国屈原。好似江潭见放。贫如首阳伯夷。也待采薇而食。宝剑瑶琴。雄心尙在。玉堂金马。望想徒赊。纵然酒飮千锺。其实难逢开口笑。便做诗成七步。多应吟出断肠声。正是富贵尽从勤苦得。读书何事尙饥寒。我想起来。有等读书人呵。 

　　【懒画眉】凤阁鸾台做了栋梁材。芸省兰堂做了词赋魁。也有玉堂金马转天街。也有做阃帅琴堂宰。书偏我读你呵。敎我十谒朱门九不开。 
　　【前腔】蓉褥花茵暖相偎。穿的是紫绶罗栏锦绣堆。用的是银瓶犀筯荐金杯。睡的是翠被香衾盖。书偏我读你呵。敎我拨尽寒炉一夜灰。 
　　彤云密布海天低。　　　　可畏连朝六出飞。 
　　江上晚来舟满载。　　　　渔翁披得玉蓑归。 

　　第三出　修筑 
　　【菊花新】〔小生上〕歌谣满道传扬。果然四海名香。黄河水决恁汹茫。那风波怎当。 
　　下官封丘县宰是也。才非雉锦。政忝鸣琴。桃李争开。河阳一县之吏治。松菊无恙。彭泽三径之襟怀。桑雉未驯。粟鸡难饭。黄河水决。波涛激怒于蛟龙。瓠子堤崩。民俗将邻于鱼鳖。早上差人打听去了。未知若何。待他回来。便知分晓。 

　　【刘衮令】〔末上〕黄河决。黄河决。千里怒波生。百里民居。漂没已尽。风波稍平息。灾祸犹可悯。筑了瓠子堤。风波始平治。 
　　〔见介小生〕探听黄河水决。事体若何。〔末〕甚是来得汹涌。〔小生〕怎见得。〔末〕只见日月昏暝。雷霆大震。惨惨黯黯数重云雾。罩定乾坤。凛凛烈烈几阵猛风。撼开山岳。只见浪滔滔似雪山万丈。打着天拍着太阳。雨潇潇似银烛千条。泻平地顿成沧海。鎭日间只听得淅淅溹溹。豁豁喇喇。房屋吹得东倒西歪。满县中只见倾倾动动。倥倥偬偬。唬得百姓每脚慌手乱。巉巉岩岩。崎崎岖岖。高山中树木尽皆拔倒。可惜哔哔剥剥。叮叮当当。房檐上瓦片卷起如飞。湿湿淋淋。有眼难开。吓得客人每不敢出路。战战兢兢。有足难行。打得虫蚁儿半死深林。须臾波涛之间。顷刻云雾之内。只见神光万丈。闪闪烁烁。灿灿烂烂。似掣电争明。杀气数重。昏昏沉沉。阴阴深深。似奇花乱吐。拂拂霏霏。似三春骤雨。轰轰划划。如九夏雷鸣。不知是阳侯神。灵胥神。凭夷神。海若神。天吴神。壬癸神。和谁斗战。多应是泾川君。洞庭君。南海君。宫亭君。丹阳君。北海君。各显威灵。正是黎民遇难实堪哀。瓠子堤崩潮正来。高似禹门三汲浪。险如平地一声雷。〔小生〕这地方什么人管的。〔末〕黄德保正。〔小生〕你快唤来。〔末应下叫介丑上〕 

　　【柰子花】保正身役难当。差科日夜常忙。修筑瓠子多劳攘。那由咱半些说谎。差迟只落得取着吃捧。 
　　〔见介小生问介〕保正。黄河汹涌。瓠子堤崩。快报人户修理。〔丑〕爷爷叫小的报那一个修理。〔小生〕把人户三等开着。上等出银两买木石。中户做夫。下户不要科扰。生员吏户量情。限半月修完。〔丑禀介〕地方广阔。望老爷宽限几日。〔小生〕也罢。限一月。叫快手你就同黄德去。 

　　【柳絮飞】疾忙修筑河堤。河堤。管取目下完备。完备。并力同心去修理。要救百姓民居。民居。〔合〕万事免灾危。一县始平治。 
　　【前腔】〔丑末〕小人谨领台旨。台旨。修筑怎敢差迟。差迟。傥有顽民不从的望老爷与我行提。行提。〔合前〕 

　　千里筑河流。　　　　堤防及早修。 
　　惧法朝朝乐。　　　　欺公日日忧。 
　　〔丑末吊白〕若依官法。一棒打杀。将大户放在一边。要他银子。中户买木石。下户做夫。〔末〕何官无私。何水无鱼。到那一家开手去。〔丑〕到周羽家去。他是一个懦儒。就把他开手。 

　　计就月中擒玉兔。　　　　谋成日裏捉金乌。 

　　第四出　遣役 
　　【靑玉案】〔旦上〕奇花不得东君力。深院无人与栽植。嫩脸娇姿甘岑寂。凄凉寥落。等闲虚度。两泪时频滴。 
　　妾本郭氏女。今作周家妇。良人家素贫。贱妾岂辞苦。采桑南陌头。汲水西涧浒。荆钗不値钱。布裙绽且补。只恐妇道亏。何以谢父母。譬如憔悴松。丝萝托非所。阳春一旦生。枯松在翘楚。此是女萝根。岂为荆布伍。愿言执妇仪。秉心事君子。奴家周秀才之妻。丈夫只为家贫。每日忧虑。待他出来。劝解一番。多少是好。 

　　【一翦梅】〔生〕鎭日愁来懒看书。谁念寒儒。谁济寒儒。谩思家裏有贤妻。难解愁眉。难展愁眉。 
　　〔见介旦〕官人。古云君子谋道不谋食。忧道不忧贫。原宪鹑衣百结。颜子箪瓢陋巷。阮宣子家无担石。范史云甑裏生尘。此数君子。何尝不知命。你且安贫守道。以待一举成名。终不然常如此狼狈不成。〔生〕娘子。文章虽满腹。不如囊裏钱。又道是饥来据空床。一字不堪煑。安贫守道。我岂不知。争奈身衣口食。无所措办。交我如何是好。〔叹介旦〕官人。 

　　【醉太平】何须叹息。算从古圣贤。都经灾厄。箪瓢陋巷。那颜子未有忧色。思昔。绝粮陈蔡自弦歌。那夫子几曾忧戚。读书守道。他日自然荣贵赫奕。 
　　【前腔】〔生〕然则。家徒四壁。论安贫乐道。吾岂不识。争奈衡门挂席。家空更无担石。凄恻。几番空甑暗生尘。这光景怎生捱得。空有五车书籍。不能勾救半霎时贫窘相迫。 
　　【不是路】〔丑末〕事体已逼。文书紧急在朝夕。此间就是。不免径入。〔生〕保正首领何来。〔丑末〕为筑河堤。官司差你做夫役。〔生旦〕好难测。瘦怯怯书生没气力。身只单丁口欠食。把别人选择。可怜见将咱一名换易。〔末〕好不识。官司立下文籍。点起花名都上册。到官司。〔生〕这个。我去不得。〔丑〕伊顽不去我受责。〔生旦〕泪空滴。万苦千辛皆遍历。夫妇分离谁痛惜。这堤怎塞。料做鬼在黄河岸侧。〔丑末〕慢空忧郁。慢空忧郁。 
　　【白捣练】〔丑〕我待说将来。又道相逼。也非干过分取索。周先生。若有钱来买放。何必怨嗟。何必疑惑。〔生旦〕受饥寒。甘岑寂。要钱时那取贯百。〔丑〕有甚么钗梳也罢。又没钗梳解当。谁行吿求。谁跟底寻觅。〔末〕听他言。不明白。〔丑〕没钱时须当借易。目下文书紧急。官司限期。莫误时刻。〔生旦〕形单影只。凄凉已极。谁知道遭着官差。把夫妇散折。 
　　【尾声】〔末〕两两悲啼有何益。〔生旦拜介〕若得周全感大德。〔丑〕你这等拜也没用。惟有靑蚨是上策。 
　　〔生〕保正哥你却差了。生员吏户都是免差。怎么差我。〔丑科介末〕本县大老爷差他不动的。就与你去见大老爷。〔丑劝介末〕黄保正你不容我拿人。违了限期。我若去受苦。你也一定不免。〔丑〕你且坐定。不要忙。待我对他说。〔末〕有甚么说。去见官。〔丑〕拿他去见官。不过打二十板子。拶一拶罢了。难道问他死罪不成。周先生。这是甚么东西。〔生〕这是锁人的索。〔丑〕你就不聪明。这不叫做锁人的索。叫做穿钱的绳。你有铜钱银子拿些出来。替你顾人做夫。就是了。〔生〕一贫如洗。从何而来。〔末〕不要错打了帐。我若要银子。拿去买棺材。烧死人也不要他。只要你去见官做夫。〔丑〕他怎么去做得夫。〔转身介〕容我算计。〔生〕求见敎。〔丑〕我有一条门路在此。〔生〕有甚么门路。若有就依你。〔丑〕前村张敏员外。广放生钱。你何不去借些来。我和你是好朋友。看你这等苦楚。难道不与你出力。我就替你煎些江山白儿。上下用一用。顾一个人代替就是了。〔生〕我与他平生不曾识熟。他怎么肯借与我。〔丑〕他只要利钱。不管生熟。〔生〕旣如此。牌子放我一放。我去借了便来。〔末〕你是在官人役。你倒去了。我那裏去寻你。〔生〕要银子。必须我去。〔丑〕周先生。你是在官人役。他怎么肯放你。叫娘子去借便了。〔生〕他是女流。怎么去得。〔丑〕却又不明白了。到此田地。还说得太平话。〔生〕娘子没奈何了。你只得去走一遭。快取纸笔过来。〔旦递介丑〕多借些。少也不彀。〔生写介〕立借契人周羽。为因缺欠使用。情愿借到张处白银。〔住介〕且住。娘子。张员外不知肯借与我。不肯借与我。我将文契空着。你去借得一锭。塡上一锭。借得两锭。塡上两锭。切不可忘了。〔旦〕我自来不出闺门。怎么去得。〔生〕你终不然看我死。 

　　〔旦〕我去人家怎吿求。　　　　〔生〕不然差我筑河流。 
　　〔末〕路当险处难回避。　　　　〔丑〕事到头来不自由。 
　　〔旦先下介末〕我同你到县前去。〔丑扯介〕他银子已借去了。不消是这等。到我家去便了。〔生朝内叫介〕娘子。你借得银子。竟到黄保正家来。〔内旦应介〕 


　　第五出　吿借 
　　【小蓬莱】〔净上〕巨万家私颇有。声名播满皇州。只愁白首时光短。可惜少个风流。 
　　肥马轻裘得自然。一生不惜买花钱。东君不与行方便。人未圆时月已圆。自家姓张。名敏。字好学。家住封丘。名扬一郡。富足堪并于陶朱。机谋不下于黄石。见佳人卽起谋心。遇娇娥不顾亲识。只被院君不从。故此心中郁郁。几时得遂念头。那时烧香礼佛。言之未已。院君早到。〔老旦上〕 

　　【前腔】造物安排已久。人世裏空设机谋。早知老矣。不思无后。又不早回头。 
　　〔见介〕员外。要知前世因。今生受者是。欲知后世因。今生作者是。你如今万廪千仓。粟陈贯朽。每日劳劳碌碌。使尽机谋。如今半百之秋。又无男女。还不修善。更待何时。〔净〕院君。那钱财田土。是累人之物。我有巨万家私。怎得不用机谋。你教我修。修不得了。 

　　【八声甘州】〔老旦〕钱财虽有。暂借人权管。令伊看守。你说豪富。我将古人比与你听。石崇豪富。〔净〕也不让他老王戎谩把牙筹。〔净〕他怎赶得我老桑田尙然曾变海。豪富如何常保守。劝君何不及早回头。 
　　【前腔】〔净〕何必恁过忧。论为财主须用机谋。当今时世。使不得良善温柔。今朝有酒今朝醉。明日愁来明日愁。劝伊且开怀畅飮歌讴。 
　　【前腔】〔老旦〕休休。北邙山多古坵。尽是昔日英雄。夺相争侯。惟有江山依旧。前人田土。后人收留。〔叹介〕孤身旦夕谁送老。两鬓潇潇今已秋。细思。休得要使尽机谋。 
　　【前腔】〔净〕儿孙注定有。说甚么修与不修。如今天道。管什么有后无后。窦十郞有五子终是死。邓伯道无儿名誉留。劝伊把闲言闲语都勾。 
　　叫张千。〔末上〕〔净〕西庄上那个欠银子的。可锁在水牢裏。东庄上叫你去讨银子。又讨不来。你好不了事。如今再有不还的。可发到火牢裏去。油也逼出他的来。〔旦上〕 

　　【赏宫花】家贫势孤。只有夫和妇。筑堤官差紧。缺少钞支吾。求人须求大丈夫。救人须救急时无。 
　　奴家少长闺门。那识路途。一路问来。此间已是张员外门首。有人在此么。〔末〕娘子何来。〔旦〕要见院君。烦请通报。〔末〕员外。有个娘子在外面。要见院君。〔净〕生得如何。〔末〕生得标致。〔净〕待我自去。〔老旦问介净〕院君。有个妇人在外面寻你。还你生钱的。〔老旦〕我那裏有生钱借人。待我去见他。〔净〕待我去见他。〔老旦〕男有男行。女有女伴。怎么你去。〔见介净老旦〕裏面请坐。娘子谁家宅眷。到此何干。〔旦〕奴家是后街周羽之妻。〔净〕原来是周维翰令正。学生为何不曾识面。〔旦〕奴家甘贫守道。不敢妄出闺门。因此不识富豪长者。〔净〕今日来此贵干。〔旦〕奴家丈夫被官差役。缺少使用。特来府上要借两锭生钱。有一纸文契在此。院君请收了。〔净〕借多少。〔旦〕只要两锭。〔净〕便多借几锭何妨。〔老旦〕他只要两锭。如何要多与他。〔净〕院君。有本多生利。你取银子来。〔老旦〕员外。周娘子在此。你放尊重些。不可啰唣。我去取银子来。〔下净科介老旦上〕员外。银子在此。〔净〕待我与他。〔老旦〕还是我与他。周娘子。银子在此。请收了。〔净〕周娘子。利钱一些也不要。〔旦〕员外院君请上。待奴家拜谢。 

　　【剔银灯】念奴家时乖运乖。吿求人出于无奈。多蒙大德深感戴。事毕后偿还恩债。〔合〕官差只不过费财。得钱去儿夫事解。 
　　【前腔】〔净〕又何劳娘子自来。要钱时小生当贷。从今利息吾不爱。愧仓卒无物相待。〔合前〕 

　　【前腔】〔老旦〕这佳人莫非是祸胎。引得他疯狂顚怪。〔净〕留周娘子吃饭去。〔老旦〕他儿夫望得钱来解。事关心怎留他在。〔合前〕 

　　〔旦〕得钱便去救儿夫。　　　　〔净〕再要钱时只问吾。 
　　〔旦〕求人须求大财主。　　　　〔老〕救人须救急时无。 
　　〔老旦下净吊场〕着意种花花不活。无心插柳柳成阴。〔老旦暗上听介〕周维翰的娘子十分美貌。来借银子。他这文契也不及看他的。就与他两锭银子去了。且看他文契。怎么样写的。〔读介笑介〕妙妙妙。这文契原来是空头的。正中吾计。我如今要图他也不难。多塡他娘几十锭几百锭。也不打紧。他没钱还我。这老婆就是我的了。〔老旦下在内叫介净〕来了。〔落文契下老旦上〕亏心折尽平生福。行短天教一世贫。〔拾文契介〕这是周维翰的文书。员外方纔说空头文契。要多塡上些。准折他妻子。天理难容。我且藏过了。〔欠身坐介净上〕走开待我寻。〔老旦〕寻什么。〔净〕不要取笑。在这裏了。〔老旦〕员外。那周羽秀才。出于无奈。着妻子问你借银二锭。你怎么见文契空头。就起不良之心。要虚塡文契。准折良人之妻。此事断然不可。岂不闻吕纪公唐太宗之事乎。那吕纪公要夺刘职之妻。那刘职发愤自杀。以致亡国。那唐太宗要取郑仁基之女。闻其女已许嫁陆爽。遂深自责。他万乘之君。尙且若此。你是庶民之家。如何虚塡实契。谋夺人妻。是何道理。〔净〕我若有此心。今生早死促灭。〔老旦〕 

　　【川鲍老】平生莫作亏心事。世上应无切齿人。君无子孙。休把阴隲损。他夫妇怎交两分。夫妻厮守。谁无百夜恩。须思忖。必竟是人心相似。休折害子孙。 
　　【前腔】〔净〕区区一个招不得。十二金钗是甚人。若论富翁。谁不贪红粉。他容貌见着喜欣。若得他来。还你尊卑分。都休论。若得他生男育女。到添得个子孙。 
　　【四时花】〔老旦〕你若娶秦楼女。楚馆人。我也甘心不论。若还他果少钱债。从君折准。评论。你这裏虚飘飘塡写契文。他那裏实柸柸担着战兢。直待要喜孜孜意欲做亲。怎忍见眼睁睁夫妻两分。你为富不仁。心肠忒狠。岂不闻石崇劫掠商贾。将三斛明珠。换得绿珠。后来只因那绿珠呵。将金谷园变作榛荆。 
　　【四时花】〔净〕心肠小。见不深。有甚十分打紧。总有万语千言。只是不听。详论。你这裏气吽吽恶发怒嗔。我心中喜欣欣意欲做亲。古昔贤妻也从夫顺。不是老张夸口。管交绿窗女自到吾门。 
　　〔老旦〕员外欺心上有天。〔净〕院君休把我埋寃。〔老旦〕分明指与平川路。莫把忠言当恶言。〔下净〕咄。还不走。〔科介〕正是见物不取。失之千里。终不然罢了。还叫张千出来商议。张千那裏。〔末上〕簇簇花街远。潭潭华屋深。忽闻呼唤语。侧耳听淸音。员外有何分付。〔净〕我有一事对你说。不可泄漏了。〔末〕男女怎敢。〔净〕张千。后街周维翰妻子来与我借钱。生得十分标致。将一纸空头文契来。不曾塡上数目。竟自去了。我如今欲多塡上些。他断然不得还。妻子就属了我。你道好么。〔末〕好。员外塡多少。〔净〕塡上一千锭。〔末〕太多。〔净〕塡五百锭。〔末〕也多。塡二十锭勾了。〔净〕忒少。〔末〕一本一利算来也该四十锭了。〔净〕你明日去讨。〔末〕未该月。怎么去讨。〔净〕未该月。明日到他家去。只说往南庄取债。在他门首经过。员外问尊相前日讼事如何了。他若说起借钱的事情。你就对他说。生钱早还了一日免一日的利钱。问他有甚么田园房屋。有甚么金珠首饰。员外都要。他若两件俱无。你就踹将进去。便说员外家中有的是空房。不若搬到员外裏边住下。先生与员外管些帐目。娘子在裏边权做当头。看他怎么说。〔末〕小人到他那裏还有婉转的话与他说。 

　　【好姐姐】〔净〕最喜周家美妻。吾心下贪他娇媚。文书空头。落吾圈套裏。〔合〕作区处。不施万丈深潭计。怎得骊龙颔下珠。 
　　【前腔】〔末〕妇人全没见识。只求个安贫拙计。来日取钱。将言说与伊。〔合前〕 

　　索钱说合只凭伊。　　　　只为佳人美貌奇。 
　　不施万丈深潭计。　　　　怎得骊龙颔下珠。 

　　第六出　催逋 
　　【喜迁莺】〔生上〕双眉频皱。问乾坤为何令人不偶。花县征徭。衡门贫困。两事不堪搔首。〔旦〕九万鹏程须展。五百靑蚨终有。 
　　〔生〕娘子。二月卖新丝。五月粜新谷。医得眼前疮。剜却心头肉。只因做夫生受着你去张员外家借生钱。如今又该月了。本利算来那得还他。〔旦〕官人。别人家欠了一二百锭。不似你这般烦恼。待他来时。转几个限期。奴家勤苦女工。渐渐还他。不须熬煎。 

　　【雁过声】〔生〕思之这一筹。朝夕为此躭生受。不要说两锭钱。我身衣口食尙且不能勾。许多钱终不得干休。〔旦〕那有干休之理。〔生〕他来索钱。敎我如何措手。〔旦〕转几个限期就是了。〔生〕也不会思前算后。你只说转限呵。过了一日又添一日利。〔旦〕官人。今朝有酒今朝醉。〔生〕早难道明日愁来明日愁。 
　　【前腔】〔旦〕何必恁过忧。也不将伊僝僽。〔生〕教我把甚么还他。〔旦〕两锭银我自旋补还凑。〔生〕本利算来。就该四锭了。〔旦〕前日张员外也曾说来。〔生〕说甚么。〔旦〕他道利钱并不收。〔生〕自古道吃酒图醉。放债图利。那有不要利钱的。〔旦〕他是财主家。终不然将虚言相诱。〔生〕倘不依前言如何。〔旦〕那其间只得吿求。〔生〕终不然下礼与他。〔旦〕事出无奈。正是路当险处难回避。事到头来不自由。 
　　〔末上〕要将颊舌说娇娥。未审娇娥意若何。红粉无情留意少。靑蚨有数谩塡多。此间已是周秀才门首。有人在此么。〔生〕有人在外面叫。莫非又是差筑黄河的。〔旦〕黄河事情完了。又来怎么。〔生〕待我去看来。〔见介〕足下何来。〔末〕在下是张员外家裏。〔生〕原来是掌事哥。失敬了。少待。〔转身介〕娘子。你教我不要忧。言之未已。讨债的已来了。如何是好。〔旦〕留他进来吃茶谩谩把言语回他。〔生〕掌事哥裏面请坐。待茶。〔末见旦介生〕前日寒荆到府。多蒙员外应付。又蒙院君款待。重承足下扶持。〔末〕不敢。院君说大娘子来促了。甚是多慢。〔旦〕多谢多谢。〔生〕娘子你去看茶来。〔旦下末〕员外早间说你到南庄讨债。打从周先生门首经过。可进去问一问周先生。讼事如何了。故此轻造。〔生〕没有什么讼事。前者为因黄河水决。差学生做夫的事。多蒙员外挂念。〔末〕筑河的事。只消员外一个帖儿。或府或县说一说就罢了。何须使钱。不要说员外。就是在下。也认得一二分。〔生〕正是。学生全不知。适纔正与房下在此说起生钱的事。偶尔掌事哥到来。〔末〕生钱还未该月。何必挂怀。〔生〕虽未该月。学生日夜在心。〔末〕倒是先生讲起。我在下纔敢说。员外的生钱。早还一日。省了一日利钱。若到该月来。就是四十锭了。〔生〕休要取笑。学生止得两锭。本利止该四锭。〔末〕四十锭。〔生〕若是四十锭。不是我家。差了。〔末〕怎得差。其时有亲笔文契么。〔生〕怎么没有文契。〔末〕员外一应文契。都是在下掌管。不知今日曾带得来否。〔生〕若是带得来。借看一看。大家明白。〔末作检介念票介〕立票人周羽。羽字是羽毛之羽。在此。〔生〕借来一观。〔末〕前者一个好朋友也讨去看。就扯碎了。以后是我代还员外。〔生〕我学生不是这样人。〔末〕虽然如此。君子小人不同。远观观罢。〔生念介〕是了。不好了。娘子快来。〔旦上〕怎么说。〔生〕当初我与你空头文契。教你借一锭塡上一锭。你可曾塡得么。〔旦〕我救你心忙。不曾塡得。〔生〕只道我埋寃你。这些小事托你不得。如今怎么好。〔旦〕员外这等欺心。干这等没天理的事。〔未〕你夫妻二人。休得乔厮埋寃。难道四十锭生钱。终不然不还罢了。〔生〕那有不还之理。若是四锭该月送还。若说四十锭。自然没有得还。〔末〕不要是这等讲。过来与你商量。你家有甚田园房屋。値十两的抬做十五两。我与你在员外面前方便。就是了。〔生〕明明当面笑人。若有田园变卖。不来吿求了。〔末〕有首饰金珠。员外也要。〔生〕怎么得有。〔末〕两件俱无。怎么了。且来。我与你外面讲话。〔旦〕那裏去。就是这裏说罢。〔生〕当小心不小心。前日文契上塡了两锭。那见如此。〔末〕我有一句知己话对你说。我家却有空房屋。先生与娘子在此生受。莫若搬到我员外那裏住下。先生门前管些帐目。娘子在裏面吃些安乐茶饭。权做当头如何。〔生〕我是欠债寒儒。岂是卖老婆的保佣。〔打末介〕 

　　【女冠子】我妻借钱将文约去。又谁知中他谋计。虚塡二十锭来胡觅。反说道不要利。上覆员外。君子爱财。取之有理。只怕人恶人怕天不怕。人善人欺天不欺。〔合〕到今敎人怎生区处。 
　　【前腔】〔旦〕那时一刬花言语。又谁知中他毒计。早知落在圈套裏。宁甘死做夫役。一身拚死。誓无他志。劝君莫作亏心事。东岳新添速报司。〔合前〕 

　　【前腔】〔末〕欠钱休得埋寃财主。终不然有不还之理。当初好意相怜济。到今日却推拒。我把好言劝你。不信由你。我员外心性不是好的。只怕临崖失马收缰晚。船到江心补漏迟。 
　　〔合前〕周羽。你打便打得好。还了生钱去。 

　　〔生〕要索钱时眼下无。　　　　〔旦〕口甜心苦意何疎。 
　　〔末〕酒中不语眞君子。　　　　〔众〕财上分明大丈夫。 
　　〔末下生旦吊场旦〕官人。不该钱又没得还他。怎么又打他。〔生〕你不知道。他教我到他家裏柜上管些帐目。把你权做当头。我到是那话儿。〔旦〕这等可恶。少打这狗才。〔下〕 

　　第七出　伤生 
　　【靑香儿】〔净上〕周娘子仪容绝妙。见了他皮肤发燥。张千昨日去索钱。缘何更无消耗。 
　　刘郞一见武陵花。从此春心荡也。昨日张千去索钱。待他来便知分晓。 

　　【前腔】〔末上〕终日与人寻闹。说着这般堪笑。他们守节甚靑标。东人枉自焦躁。 
　　〔净〕张千你回来了。索钱之事怎么了。〔末〕〔西江月〕男女登门取索。便将钱数教知。夫妻两口尽惊疑。都说虚塡文契。并无田园房屋。又无首饰金珠。那佳人心如盘石不差移。这段姻缘想未。〔净〕想未。你倒吃了周家的酒。倒来我面前支吾。取板子来。打这狗才。〔末〕那裏曾吃他的酒。〔净〕旣不吃酒。怎么脸是红的。〔末〕吃了酒满面红的。那有半边红的。半边白的。〔净〕这是怎么说。〔末〕小人被周羽打了一掌。所以红的。〔净〕罢了。罢了。我家一只犬子。也无人敢打。快去拿了周羽来。〔末〕不要拿他。若要他妻子成事。除非杀了周羽。〔净〕此言一似针和线。从头钓出是非来。你且访问。差周羽做夫的是谁。〔末〕是黄德。〔净〕把黄德杀了。〔末〕为何杀了黄德。〔净〕当初黄德差他做夫。曾得他两锭银子。如今民安事妥。与黄德讨钱不肯还。将他挟仇杀死。这个人命。不怕周羽不认。我如今着人杀了黄德。把尸首抬在周家后门。潜地令人伺候。待他回来。必然移尸。登时叫破。地方吿到官府。害了周羽。他妻子却不是我受用。此计如何。〔末〕此计甚妙。只是没人去。〔净〕你就与我去。〔末〕小人去不得。养马的宋淸。此人心粗胆大。倒去杀得。〔净〕叫他出来。〔末〕员外。宋淸来时。只说要打他。待小人劝。后面谩谩与他说。〔末叫介丑上〕听得叫宋淸。两脚不曾停。不是饭两碗。定是酒三瓶。〔见末介末〕员外恼着你哩。须要仔细。〔丑〕大哥。员外恼我。望你方便。〔末〕晓得。宋淸当面。〔净〕宋淸你在那裏。叫你纔来。〔丑〕我在后园看爹。〔末〕看马。〔净〕你为何把我的马养瘦了。取板子来打这厮。〔丑〕不是瘦了。昨日下一个驹儿。〔净〕旣是昨日下驹。怎么不来报。〔丑〕正是贵人多忘记。昨日爹在林学士家吃酒。宋淸来报。说爹马下驹儿了。爹说甚么颜色。我说点子靑。爹说我正喜的是点子靑。可赏。〔净〕我且问你。你吃那个的。穿那个的。〔丑〕吃爹的。穿爹的。〔净〕老婆谁讨的。〔丑〕爹讨的。〔净〕儿子谁养的。〔丑〕爹养的。〔净〕胡说。我心上有事。你可替我干得事么。〔丑科〕休言世上无难事。就是偷天我也行。〔净〕天都会偷。也罢。我诸般宝贝俱有。只少一块五色天镶一个屛风。你去偷来。〔丑〕爹与我一根梯子上去。〔净〕那里有上天梯。〔丑〕我也没有拿云手。我受了爹爹厚恩。无恩可报。故此说偷天我也行。不过是奉承爹爹。若说天果然偷得。这便是欺天了。〔净〕我要去杀个人。〔丑〕杀人。〔净〕不要嚷。恐外边人听得。〔丑〕杀几个。〔净〕杀一个。〔丑〕杀两个。好做一担挑。〔净〕我要杀黄德保正。你可认得么。〔丑〕认得。只是没刀。〔净〕取刀与他。〔末〕刀在此。〔丑〕你看。纯钢打就。久炼成之。斩人无血。削铁如泥。我先杀个。看你们怕也不怕。〔净末〕怕。〔丑〕你们怕。他也怕。〔净〕杀了黄德。把尸首抬在周羽后门首。〔丑〕爹又来没志气。我家杀人。倒与周羽妆门面。还抬到自家厅上放下。把大门开了。放人进来看。人说张员外好狠。人都杀一个在家裏。〔净〕我有计。你二人躱在一边。周羽见了尸首。必然移尸。你二人就叫破地方。成事回来。重重赏你。〔末丑〕晓得。〔净〕 

　　【刮鼓令】他家裏最贫。我威风。人共闻。要他妻房归顺。做事不成。被人笑哂。今夜裏去杀人。把尸首抬在周家后门。〔丑〕杀人。〔合〕恐隔墙有耳。且低声。那窗外岂无人。 
　　【前腔】〔丑〕蒙驱使宋淸。旣知恩。当报恩。今夜持刀潜去。管敎他一命倾。若取那佳人。先请宋淸吃几瓶。〔合前〕 

　　事到头来不自由。　　　　三人不可泄机谋。 
　　敎他虽无纪信难。　　　　算来也有屈原愁。 
　　〔净下末丑吊场〕受人之托。必当终人之事。如今就去黄德家裏问一声。〔丑〕正是。转湾抹角。此间便是。黄保正在家么。〔内〕不在家。县前去了。你是谁。〔丑〕我是宋。〔末〕差了。周羽。〔丑〕我是周羽。前日他差我做夫。得我两锭银子。原来没有我的名字。今日特来问他讨银子。他还了我便罢。若不还我。杀也杀他一刀。〔内〕周先生使不得。叫他明日还你。〔丑〕叫他仔细些着。〔末〕我和你在此等他回来。道由未了。黄德来也。〔净扮黄德醉上〕吃了卯时酒。昏昏直到酉。〔末〕他醉了。我和你正好动手。黄保正那裏吃得这样醉的。过来。我与你这裏讲话。〔杀介〕宋淸哥好手段。如今把尸首抬在周羽后门首去。〔移尸介下〕 

　　第八出　移尸 
　　【天下乐】〔旦上〕风动柴门客到家。潇潇疎雨打梨花。残灯剔尽无聊赖。盼不归时悬望他。 
　　我丈夫从早出去。这时候还不回来。教我望得眼穿肠断。好恓惶人也。 

　　【步步娇】莫不是寄迹在谁门下。莫不是友朋们相攀话。他平日不肯多言。莫不是醉倒么。他从来不会飮酒。莫不是与人相争。有些牵挂。他也不是生事的。这早晚我也不该在此久站。我是个妇人家。只合闭门在家中坐。 
　　〔旦下末丑移尸上〕只敎他闭门家裏坐。祸从天上来。此间已是他门首。且放下。我和你只躱在一边。待他移尸。我们就叫。〔虚下生上〕 

　　【步步娇】满头风雪归来晚。羞覩妻儿面。身寒步不前。雪惨天昏。路迷不见。〔跌介〕什么东西。把我绊这一跌。又道天上与人间。第一要行方便。 
　　【忒忒令】天敎我时乖运蹇。不知是何物。待我移过了一边。免敎人又遭一绊。原来是个醉汉。汉子去罢。天色晚。何不将身回转。一任径风穿。又不是被儿温。衾儿暖。犹贪着醉眠。 
　　汉子起来。呀怎么湿渌渌的。想是他吃醉了。都吐在身上。 

　　【玉交枝】这般腌臜寒贱。我周羽没得吃的。不济事。似你有得吃的。又吐在身上。也不济事。又未知发迹甚年。这等不成才的。不要管他。我自开门进去罢。又一件。若还冻死在门儿畔。虽然不偿他的命。少不得做个干犯。不免叫娘子掌灯出来。与他些热汤水吃。救他一命。却不是好。娘子开门。〔旦执灯上〕日暮空山远。天寒白日贫。柴门闻犬吠。风雪夜归人。官人你回来了。怎么出去这一日。〔生〕娘子。我有一把米在此。你且收了。〔旦〕你为何两手都是鲜血。〔生〕不好了。将灯来看。我只道是吃酒醉的。原来是杀死的。怎么好。雪天家裏没半钱。闪得人云阳市上遭刑宪。送周羽一番儿不能勾见天。天见周羽不相怜。 
　　娘子。四顾无人。我和你抬他别处去罢。 

　　【一撮棹】心惊战。急扶抬。莫久延。〔旦〕抬在那裏去好。〔生〕禁声。只恐怕有耳在隔墙。只恐怕有耳在隔墙。那其间风声怎免。为寃家添泪涟。为寃家添泪涟。 
　　〔生旦抬尸下末丑上叫介〕周羽杀人。同妻郭氏移尸。〔内〕晓得了。〔末〕如今地方已叫破了。你去说与黄德哥哥黄文知道。我去报与员外得知。〔丑科〕正是一心忙似箭。两脚走如飞。〔下〕 

　　第九出　唆讼 
　　【普贤歌】〔净上〕张千一去到更深。为甚今朝没信音。料想他用心。不怕事不成。可笑周家。周家灾祸侵。 
　　做成鸾凤靑丝网。牢却鸳鸯碧玉笼。昨晚着张千宋淸去杀黄德。怎么这时候还不见回报。〔末上〕 

　　【前腔】杀人不觉战兢兢。忙走归来说事因。周家灾祸侵。员外喜事临。管取敎君。敎君成此亲。 
　　〔见介净〕张千事体如何。〔末〕员外听禀。只见潇潇疎雨夜。惨淡正黄昏。更阑人静。宝刀光照雪霜痕。当时杀死黄德保正。尸首抬在周家后门。小人随时用计。潜地去藏身。须臾周羽至。一绊一跌已无魂。便叫妻子将灯照。只见死尸横路正当门。唬得夫妻惊战。移尸奔走如云。当时被张千叫破隣里。今朝发觉怎生伸。小人虽做不得剑诛无义汉。员外也须金赠有恩人。〔净〕有赏。宋淸那裏去了。〔末〕他去报黄德哥哥黄文去了。黄文必然来投靠员外。员外先推不管。谩谩的管纔好。〔净〕我晓得。〔丑上〕 

　　【前腔】夜来兄弟已亡身。知觉前来报四隣。思量不可闻。寃屈怎能伸。特到张家。张家说事因。 
　　老汉黄文便是。黄德是我兄弟。前为筑堤差周羽做夫。因诈他些钱钞。不想他昨夜挟仇杀了兄弟。闻得张员外专一扛帮教唆。我如今投他做主。此间是他门首。有人在么。〔末〕黄文来此怎么。〔丑〕我兄弟被周羽杀了。特来见员外。〔末〕员外。黄文来了。〔净〕你对他说。员外心慈。叫他不要苦。〔末对丑〕员外心慈。你见他。不要苦。〔丑〕我把这苦寄在这裏。进去。〔末〕苦怎么寄得。〔丑〕记得苦中苦。方为人上人。〔见哭介净〕你来怎么。〔丑〕我兄弟被周羽杀了。〔净〕为何被他杀了。〔丑〕为黄河水决。我兄弟差他做夫。得了他几贯钱钞。他昨日来说。我又没名。如何诈我的银子。若还我罢了。不还我杀也杀他一刀。不想昨夜眞个被他杀了。今要吿他。来投员外。与小人做主。〔净〕你差了。两边都是隣里。我怎么好管。我不管。〔丑〕员外不管。我就死在这裏。〔净〕我管。〔丑跪净〕起来。我替你写一纸状子。你去吿。衙门一应使用俱是我管。〔丑〕员外一发替我吿一吿。〔净〕我是你什么人。好去吿。〔丑科净〕只怕你年老了不伶俐。我与你私场演。官场用。我做官。张千做皁隶。你进来吿。〔末叫介净〕吿什么状。〔丑〕吿什么状。〔末〕你不要说。〔丑〕不要说。做哑子。〔净〕你说挟仇杀死人命事。有弟黄德。不合生前指官勒诈周羽银两锭。今见事妥。取讨原银。无得还他。昨夜把我兄弟杀了。特来具吿。〔丑依净念介净〕是那个叫你来吿。〔丑〕张员外叫我来吿。〔净〕不要说出我来。〔丑〕不说你。不显得你这般好情。〔净〕到那裏再说不得是我。〔丑〕晓得。〔净〕 

　　【双鸂■〈氵束鸟〉】我如今心欢意喜。这人命周羽杀死。尸在他门首。要他招一定无疑。你火速办状词。到官司伸理。系干人命难逃避。〔合〕经官验死人尸。看周羽故杀是实。 
　　【前腔】〔丑〕又堪怜我卑人舍弟。充保正家住方隅。因差周羽做夫役。为爱钱故有是隙。是他谋计。系杀人命周家罪。〔合前〕 

　　杀害平人祸早来。　　　　官司必定检尸骸。 
　　会施天上无穷计。　　　　难免今朝目下灾。 

　　第十出　枉招 
　　【紫苏丸】〔小生上〕不才愧乏弦歌政。叹垂帘未能安静。做不得河阳桃李万家春。致使闾阎小辈相争竞。 
　　两袖天香下九重。牛刀小试宰华风。但教百姓皆安乐。顿觉仁风百里同。下官封丘县宰是也。依法奉公。有犯无私。左右拿放吿牌出去。〔众放吿介丑上〕吿状吿状。〔小生〕吿什么事。〔丑〕吿人命事。〔小生〕取状子上来。〔递看介小生〕怎么被人杀了。〔丑依前白介小生〕左右。且把黄文监候听审。快拿周羽同妻郭氏来。〔众应下缚生旦上〕 

　　【武林花】是否吉凶尙未明。都拘系到公厅。 
　　〔见介点名介小生〕周羽。你是读书人。何不守分。那黄德与你有甚寃仇。将他杀了。从实招来。免受刑法。〔生〕城门失火。殃及池鱼。楚国亡猿。祸延林木。周羽是守道曾参。岂肯做杀人周处。望老爷笔下超生。〔小生〕咄。人命事不打不招。左右与我打二十。〔打介小生〕拿那妇人上来。你丈夫在此招了。刀藏在那裏。快取去。〔旦〕没有。爷爷。〔小生〕拶起来。〔拶介小生〕周羽快招上来。〔生〕 

　　【梁州令】箪瓢陋巷。居贫守静。半步不敢胡行。况平日以儒为业。又何曾害物伤生。〔小生〕黄德差你做夫。有此仇隙。就把他杀了。〔生〕差役科夫常例。又无杀父母之仇。岂敢伤人命。〔小生〕如今见有见人。〔生〕他的言语怎依凭。都是积势合谋做得成。爷爷须仔细。望详情。 
　　〔小生〕不招再打。〔生〕其日小的不在家。出外回来。〔小生〕你回来。什么光景。〔生〕 

　　【前腔】天寒晚景。归来已暝。黑朣朣门户都扃。小的行至门首。被绊了一跌。觉一物当路。唬得人战战兢兢。小的将手去摸着。是一个人。将谓是何人沉醉。怕冻死街头。未审何名姓。小的叫妻子张灯来。要扶他到暖所在。救他一命。比及将灯照。〔小生〕正是了。若是别人。你要救他的情也是有的。因见是黄德。顿想前仇。就杀了他。〔生〕原是个死尸形。只这供招是实情。〔小生〕是谁下手杀的。〔生〕若论谁下手。周羽也难明。 
　　〔小生〕你家又无深堂宅院。岂不知外面事情。况尸首在你门前。情弊显然。还不招。左右与我拶起来。〔拶介生〕 

　　【前腔】葫芦提不辩个分明。怎敎我一笔招认。看这般磨折。有口难分。打得我十生九死。捱不过六问三推。枉了甘执证。〔旦〕丈夫。宁可棍下死。不可刀上亡。〔生〕比似我做残疾鬼。何不早招成。〔旦〕这等说。眞个你杀了人。〔生〕难保曾参不杀人。早难道君子的会怀刑。 
　　〔小生〕这泼妇好无礼。你丈夫倒肯招了。你倒不肯招。左右与我再敲。〔敲介生〕 

　　【前腔】使气力频打黄荆。那里是辩是非高台明镜。况拘留在此。怎诉不平。〔小生〕还不肯供招。〔生〕小的情愿招了。兀的是死别生离。料想已前定。〔旦〕你怎么就招。〔生〕不须更等。若论杀黄德。周羽是正身。 
　　〔小生〕放了。取纸笔下去画招。〔众介生〕 

　　【尾声】今日招成罪非轻。云阳市上寃怎伸。夫妇相看珠泪零。 
　　〔小生〕妇人虽有移尸之罪。罪坐夫男。把妇人赶出去。〔生旦〕 

　　【哭相思】万苦千辛同受尽。谁知又作刑囚。夫妻分散不容留。在他檐下过。怎敢不低头。 
　　〔旦下小生〕叫刑房吏。快申文书到上司去。叫左右。上了枷锁。〔众介小生〕 

　　【四边静】牛马枉穿儒衣服。杀人心太毒。休得顺人情。依条例拘束。〔合〕杀人罪恶已招伏。除是拜天恩。方得离牢狱。 
　　【前腔】〔生〕缧绁之罪无偏曲。不恨受诛戮。只怕身丧与家亡。宗支有谁续。〔合前〕 

　　〔小生〕牢狱关防须要勤。　　　　〔生〕无辜将我做囚人。 
　　〔众〕马前空有三千卒。　　　　今日方知狱吏尊。 

　　第十一出　遣奴 
　　【似娘儿】〔老旦上〕香闺寂静。见花开花落伤情。星霜两鬓岂长靑。只愁秋风景暮。丹桂一枝绝影。 
　　良药苦口利于病。忠言逆耳利于行。我员外做事不明。屡屡劝他不听。今日假妆一病在此。待他来时。劝他一番。多少是好。〔包头介净上〕 

　　【挞破歌】周家罪犯招成了。想必是身亡分晓。 
　　院君为何这般模样在此。〔老旦〕员外你好快活。我就死在这裏。你也不顾我了。〔净〕希奇。我早上出去。你好好的。怎么就病将起来。敢是头疼。〔老旦〕 

　　【红衲袄】可知道头脑疼。〔净〕不是头疼。敢是发热。〔老旦〕只为你犯法的伤了结发情。〔净〕你敢是受了风寒。〔老旦〕只为贼风邪做出不仁症。〔净〕你敢是受了惊。〔老旦〕果然受惊来。我为你实柸柸担着战惊。〔净〕你有甚么话。可对我说。〔老旦〕逆耳言。不利听。〔净〕讨药与你吃。〔老旦〕苦口药。难济生。〔净〕有病不吃药。怎么得好。〔老旦〕你直待痨鬼缠身也。正是妙药难医寃病深。 
　　〔末上〕身充差使役。甚日罢驱驰。呀员外院君都在堂上。〔净〕叫梅香拿粥汤与院君吃。张千。周羽的事怎么了。〔末〕周羽打了二十板。拶了一拶。敲了一百二十。罪名招成。监候了。〔净〕他妻子。〔末〕也拶一拶。〔净〕苦恼。不要拶他便好。〔末〕官法如此。〔净〕张千。院君身子有些不自在。你来只说问安。〔末〕晓得。〔净〕院君。张千那小厮倒也孝顺。闻得你身子不好。特来问安。〔末〕院君。张千磕头。〔老旦〕你不是张千。〔净〕他怎么不是张千。〔老旦〕他是个卖药的郞中。〔净〕明明是张千。怎么是卖药郞中。〔老旦〕他旣不是卖药郞中。为何怀揣毒药。〔净〕张千你有甚么毒药。〔搜介末〕小人没有甚么毒药。〔老旦〕你还说没有。 

　　【前腔】你下挑生。拆得人夫妇分。下蛊毒。令人做鬼魂。〔净〕院君。他好意来问安。怎么有这许多说。〔老旦〕员外。你道他报将来好消息。我道他毒似砒霜尤更狠。〔净〕你身子有病。且自保重。〔老旦〕我病根源犹未除。张千你这狗才。祸根苗都是恁。员外。你要我的病好。也不打紧。除非是赶出张千去。牢中救出周家也。〔净〕周家与我有甚么相干。〔老旦〕正是心病还将心药医。 
　　〔净背介〕张千。院君恼你。他身子不好。也罢。你到南庄去住几时。待院君病好回来。〔末〕小人就去。〔下净〕咄。这狗才还不走。〔转身介〕院君。张千赶出去了。你身子不好。待我扶你进去。〔老旦〕我的病倒不打紧。你的病看看沉重了。〔净〕我有甚么病。〔老旦〕员外。你的 

　　心病还将心药医。　　　　自家有病自家知。 
　　善恶到头终有报。　　　　只争来早与来迟。 

　　第十二出　省夫 
　　〔末丑上〕牢内并无良善。眼前惟有囚徒。假饶人心似铁。怎当官法如炉。前日发下一名犯人周羽。到我牢中。分文银子不见面。不免唤他出来。奈何他一番。周羽死囚在那裏。走过来。〔生枷锁上〕 

　　【遶地游】遭陷害。实堪伤。可怜柔弱体。怎生当。〔末丑〕终日为你多劳攘。从来一口水那曾尝。 
　　〔末丑〕周羽过来。管山靠山。管水吃水。从你下监来。灯油钱又没有。柴火钱又没有。却怎么说。〔生〕押狱哥。家信不通。〔丑〕今日也待家信通。明日也待家信通。待我们匣他起来。〔生〕小人被诬陷到此。那得钱来与你。〔丑〕我也管你不得。〔匣介生〕大哥。寃枉事。没奈何。可怜。 

　　【销金帐】终朝受馁。自觉神魂荡。〔生求放丑打介〕强扶抬。又遭几棒。若还果去杀人。果是不良。甘心受死。也不怨拷棒。天呵。旣恁苍苍。怎不鉴良民寃枉。那些个作恶降殃。作善降祥。 
　　【前腔】〔旦〕一来到此。〔生叫介旦〕听得呻吟响。是何人遭拷棒。〔末丑打生哭叫介旦〕听得这般声音。好似儿夫模样。一棒打着。使奴一寸断肠。押狱哥开门。〔丑〕什么人。好大胆。在此叫开门。这是严禁所在。不许闲人进来。〔旦〕天呵。直恁关防。到此还遭拦挡。〔生〕好疼。可怜。〔旦〕听得一声痛苦。使奴一点痛肠。 
　　可怜见。开一开门。〔丑〕什么人。〔旦〕奴家送饭与丈夫吃的。〔丑〕你丈夫是谁。〔旦〕周羽。〔丑〕买干鱼放生。不知死活。上司发下明文。绝了你丈夫饭了。〔旦〕可怜见。放奴家见丈夫一面。〔丑〕自古牢狱不通风。走。 

　　【前腔】〔旦〕监牢念取。权把门开放。可容奴见夫主行。一旦死别生离。怎生撇漾。容奴话别。略到那厢。你若哀矜。使奴霎时相向。这的便是你的恩德怎忘。 
　　〔末〕李大哥。与人方便。自己方便。周羽妻子来。决定拿些东西与我们。便开门放他进来。〔开门介旦〕我丈夫在那裏。〔丑末〕走过来。在这裏。〔旦见生哭介〕 

　　【香柳娘】你一身杻械。你一身杻械。开眼觑着你头怎抬。掤扒吊拷如何捱。我无钱计嘱。我无钱计嘱。要见你怎生来。我和你饥寒共守七八载。今日你做囚徒。我不得同受狼狈。〔合〕叹一家破败。叹一家破败。骨肉何年再谐。伤心垂泪。 
　　【前腔】〔生〕我今番押解。我今番押解。好歹去云阳市上做死尸骸。妻呵。担搁你孤身谁倚赖。我向黄泉瞑目。我向黄泉瞑目。管不得你心志改。妻呵。我死之后。但把我尸骸收埋在。休敎我做无主孤魂。这便是夫妻恩爱。〔合前〕 

　　【前腔】〔旦〕你吃人妆配。你吃人妆配。衔寃负屈无甚罪。〔拜介〕望乞监牢相担待。把绳索放解。把绳索放解。一口饭略救饥馁。你若抵死不容。要救我儿夫。奴身当代。〔合前〕 

　　【前腔】〔末丑〕看他们说拜。看他们说拜。夫妻两口眞可哀。李大哥。不要说我和你。便是铁心肠见了愁无奈。略宽伊半晌。略宽伊半晌。把绳索权放开。若还果有衔寃债。何不到官司去伸诉来。〔生旦拜介合〕谢监牢悯哉。谢监牢悯哉。骨肉一朝通泰。感恩难载。 
　　【前腔】〔生〕我吃人陷害。我吃人陷害。诉不尽万千怨怀。妻呵。生离死别。只有今番会。我终须是死。我终须是死。休敎我添几棒柴。〔旦〕我拿饭在此。你吃一口。〔生〕你若有夫妻之情。速将此饭法场内。奠一口凉浆。我的魂灵感戴。 
　　〔合前末〕周羽。你两人啼哭也没用。新任太爷甚是淸廉。你着妻子去诉一状。或者饶了。也不见得。〔生〕娘子。多蒙押监哥指引。你可倩人写一纸诉状。到太爷处诉。倘天可怜见。诉得准时。我夫妻还有重会之日。〔末〕周娘子。以后不要送饭来。我自与他吃。〔生旦〕多谢了。 

　　【临江仙】这苦无处诉。不平事天知我。 
　　〔末丑〕官府常来点监。快出去。快出去。 

　　〔生〕多蒙押狱转回心。　　　　〔旦〕抱屈含寃诉此情。 
　　〔众〕惟有感恩幷积恨。　　　　万年千载不生尘。 

　　第十三出　发配 
　　【水底鱼儿】〔外上〕五马临州。自夸贤太守。郡人都道龚黄难抗手。词淸讼简。陶情诗与酒。帘垂淸昼。唐民得自由。 
　　【前腔】〔旦〕抱屈衔寃。投词来马前。望停鞭凳。听取奴诉言。〔外〕衙门裏来。〔旦〕怕衙门上下都来相隐瞒。吏人作弊。不能勾到案前。 
　　〔外〕叫地方带那妇人同来。〔丑扮总甲上介众〕开门。〔外〕叫总甲。〔丑见介〕我已曾分付你洁净街道。不许闲杂人喧嚷。怎么容留妇人叫喊吿状。〔丑〕爷爷。小的赶得肃静。不知那裏走出来的。〔外〕这等可恶。与我着实打。〔打丑科外〕带那妇人过来。〔旦见介外〕那妇人。我自有放吿日期。怎么拦街叫喊。〔旦〕爷爷。寃枉事的。望老爷超生。〔外〕取状子上来。〔众介外〕妇人。你是那县人氏。有甚寃枉。照状上从实说来。〔旦〕 

　　【锁南枝】封丘县百姓家。〔外〕你丈夫叫甚么名字。〔旦〕周羽媳妇投词下。〔外〕你丈夫与黄德有甚寃仇。〔旦〕平日与黄德有甚事争差。〔外〕这尸首在那裏来的。〔旦〕不知谁把尸骸撇下。〔外〕撇下后来怎么。〔旦〕诬吿官司不容夫回话。〔外〕旣将尸首陷你丈夫。那官府怎么问。〔旦〕官不审都向他。把杀人罪案定下。〔外〕人命重情。你丈夫怎么就认了。〔旦〕一时被拷打。屈招是虚假。〔外〕旣招定了。你又来诉什么。〔旦〕正为刚刀虽快。不斩无罪之人。寃屈事难甘罢。〔外〕这事情已经县家问明。难道他问枉了你。〔旦〕下苦情。难上达。便做日月明。照不到覆盆下。 
　　〔外〕日月虽明。怎照得覆盆之下。其时你丈夫在家不在家。〔旦〕 

　　【玉交枝】正遇天寒雪下。我儿夫远出到家。〔外〕他回来什么时候了。〔旦〕归来路黑无灯火。〔外〕旣无灯火。怎么晓得有人在门首。〔旦〕其时被绊了一跌。觉一物倒卧当途。起初呵。只道是谪仙醉眠芳草坡。其时丈夫叫小妇人将灯来照。却原来是霸王自刎乌江渡。〔外〕旣是个尸首。后来怎么了。〔旦〕急扶抬登时散也。〔外〕这就移尸了。〔旦〕怎知他指鹿作马。 
　　〔外〕指鹿作马。赵高的故事。终不然官府错拿了你。〔旦〕 

　　【沉醉东风】谁想被官司妄拿。全不审事情眞假。〔外〕可有知见么。〔旦〕若论杀人。知见并没一个。我丈夫呵。况兼冻馁。终日受波查。〔外〕又无知见。又无凶具。怎么就问得死罪。〔旦〕被逼勒。只得把虚词招写。〔外〕一个死罪不是当耍。怎么就招了。〔旦〕威灵势加。受不过他万千拷打。怎不低头。在他檐下。 
　　〔外〕这诉状敢都是虚情。〔旦〕 

　　【玉胞肚】词非虚诈。〔外〕若虚诈怎么说。〔旦〕若虚时。怎敢到府衙。〔外〕这妇人倒也会说话。〔旦〕这的是痛苦眞情。使不得俐齿伶牙。岂不闻贱人寇薪。飞霜激于燕地。庶女吿天。振风袭于齐唐。东海出孝妇。旱三年天无雨堕。怎做得蒲丞相错断了贼波查。〔外〕这诉状我这裏不准。〔旦〕若不准妇人诉状呵。怎敎我夫做曹伯明。屈死在天涯。 
　　〔外〕也罢。我准了你这状词。且在外边伺候。〔旦出介外〕叫皁隶去封丘县提周羽一起。就吊原卷来听审。〔众应下净扮主簿上〕叫民快把周羽带上来。〔众押生上〕 

　　【玩仙灯】听唤周羽名。想是天怜悯。 
　　〔净〕周羽。太爷到任。单问起你这一件事情。你去见太爷。不可多说。〔生〕是。只望老爷方便一声。〔净〕也罢。我与你方便。〔报门介〕封丘县官进来。〔净见介〕封丘县主簿参拜老爷。〔外〕不须拜罢。我且问你。周羽一起曾解来么。〔净〕已解在外面听审。〔外〕周羽事情你也曾问来么。〔净〕知县朝觐。主簿署印。也曾问来。〔外〕怎么问。〔净〕主簿这等这等问他。他那等那等答应。〔外〕他杀人可有凶器。〔净〕他没有兄弟。〔外〕不是。可有刀么。〔净〕也不刁。〔外〕你是那裏人。〔净〕福建。福州虎门前。一个大老府。〔外〕这主簿好胡涂。且出去。带那周羽一起进来。〔净对生介〕周羽过来。我再三替你禀了。你去见太爷不要多说。认个晦气罢了。〔生〕别的事认得晦气。这人命事。小的怎么认得晦气。〔净〕你你你这狗奴。还说活敲死你。〔下报门〕犯人进来。〔见介外〕周羽。〔生〕有。〔外〕郭氏。〔旦〕有。〔外〕黄文。〔众〕有病。〔外〕其余什么人。〔众〕护送民快。〔外〕俱外面伺候。〔众下外〕周羽。你杀人情眞罪当。已招认了。怎么又敎你妻子来诉状。〔生〕爷爷寃枉。〔外〕你且从实供来。〔生〕 

　　【五供养】家贫儒素。为绝粮奔走道途。〔外〕其时你回来什么时候了。〔生〕黑朣朣归来天已暮。那时被绊了一跌。觉一物当途倒卧。将为是何人撇下物。却原来是个尸横路。只此情实实恳诉。望推详盘覆寃祸。 
　　〔外〕旣不杀人。其时在县家如何就认了。〔生〕 

　　【月上海棠】遭寃苦。不由人不认杀人罪。况无钱计嘱。有口难诉。老爷。我是个瘦怯怯怕犯法的儒生。怎做得惨刻刻杀人周处。〔外〕那时可有知见么。〔生〕有谁知见。〔外〕有凶器么。〔生〕怎生样持刀把人杀死。 
　　〔外〕且住。周羽口词。与妇人状词相同。况且又没有证见。又没有凶器。怎么县家就问了他死罪。好胡涂。他旣要杀人。怎么不杀在别处。到杀在自己门首。自古罪拟惟轻。功拟惟重。与其杀不辜。宁失不矜。又云五刑之疑有赦。五罚之疑有赦。古人有矜恕之心。下官岂无出罪之条。叫左右劈了枷。〔生旦〕爷爷使不得。〔外〕饶你死罪了。〔生旦〕谢爷爷。〔外〕我如今把你从轻发落。问你在广南雝州为民。〔生旦〕望老爷附近些。〔外〕死罪饶了。还说路远。叫解人张文上来。〔末见介外〕你是长解短解。〔末〕小的短解。〔外〕我这裏佥你做个长解。〔末〕小的是短解。县家自有长解。〔外〕我知道你是短解。我到县取长解。担搁了日子。就佥你去罢。〔末〕老爷。小的是短解。去不得。〔外〕这等可恶。拿下去打。〔末〕小的愿去。只路途遥远。没有盘缠。〔外〕也罢。县家取十两银子与做盘缠。〔末〕谢老爷。〔外〕那妇人虽有移尸之罪。罪坐夫男。这也罢了。叫保正。〔丑见介外〕你就带妇人出去。追他十两烧埋银子。给与苦主黄文。补领状来。〔生旦〕小的家贫。寸草俱无。望老爷可怜。〔外〕赶出去。 

　　〔外〕饶伊一命配他乡。　　　　〔生旦〕谢得恩官作主张。 
　　〔众〕若非郭氏伸寃枉。　　　　怎得周生脱祸殃。 
　　〔外下生旦末丑吊场末〕我该死也。有这晦气。原是个短解。换做长解。直要解到广南雝州。若干路怎么能勾就到。〔生〕大哥可怜见。夫妻分别只在一时。略容我说几句话。也是大哥恩德。〔末〕好嘴脸。就起程了。还要说话。好自在生性。〔丑〕大哥。可怜他夫妻分散。也待他分付一声。〔生〕没奈何。把小人杻来松一松。〔末〕还要松杻。〔丑〕便罢么。〔末松扭介丑〕等他们说话。我和你去那店裏酌壶白酒去。〔丑扯末下生〕我的妻。今日与你活分离。〔旦〕丈夫。你去只终须去。留却怎生留。我有七个月身孕。不知是男是女。生下来终为无父之儿了。〔生〕妻。我是个该死之徒。顾不得你身后之事了。〔旦〕 

　　【小桃红】和你同甘同苦。受尽饥寒。谁想道遭磨难也。此去程途有谁见怜。何况涉山川。披枷锁。捱风霜。这苦我也无由见也。我这裏孤单伊怎管。〔合〕一旦恩情断。再合甚年。只指望结来生未了缘。 
　　【前腔】〔生〕尩羸身已跋涉山川。料想我终须死也。谁收吾骨瘴江边。我便得生还。何况路途遥。没盘缠。我也难回转也。妻。我料今生再不能彀与你相会了。除死后魂魄与你来相见。 
　　〔合前末上〕快走。快走。 

　　【望歌儿】〔旦〕艰难。我欲待要随伊去。又被官府牵。我欲待拚死相随。奈己身又将分娩。纵有孩儿。永不识父亲之面。〔合〕生不能彀相看和你同饱暖。死不能魂魄和你相留恋。 
　　【前腔】〔生〕难言。妻呵。你若要重婚嫁。我也难将你管。〔旦〕丈夫。你说那裏话。〔生〕你如今有七个月身孕。若生下女儿。将往事休题。若生下男儿。取名瑞隆。我那妻。〔拜介〕与我敎道他成人。说与他终身怨。〔背介〕我周羽好痴。此行生死尙然不知。何况遗腹孩儿。我只怕他叫别人做爹爹。那时节忘了维翰。 
　　〔倒介旦〕丈夫苏醒。〔醒介合前旦〕 

　　【黑麻令】君疑我将身变迁。丈夫。不因这个遗腹子。目今就死在你眼前。丈夫。你虑我有再嫁之心。只怕我捱不过饥寒。不久亡身。不能彀敎子报寃。〔合〕夫妻泪涟。心事万千。〔丑末逼介〕最苦是催促登程。我也说不尽言。 
　　【前腔】〔生〕不须烦恼痛埋寃。只这一个遗腹子须索保全。妻。无倚靠。只望你心坚。若得子孝共妻贤。我周羽呵。就死也瞑目九泉。〔合前〕 

　　【尾声】生离死别何足叹。两下裏愁怀万千。再得相逢。知他是甚年。 
　　【哭相思】但愿夫妻情不断。再图后世重相见。 
　　〔末扯生下旦丑吊场〕郭氏。大爷着我追你十两烧埋银子。快处置与我。好回覆官府。〔旦〕保正。 

　　【玉胞肚】奴是荆钗裙布。受饥寒朝不保暮。况儿夫远配边隅。尙没有半分资助。要征烧埋银怎支吾。奴家与丈夫就死了。谁与烧埋夫共妇。 
　　【前腔】〔丑〕不须推故。命缘乖相逢此途。非干是我们相逼。只怕你捱推不过。免敎刀下丧儿夫。纳几锭烧埋银値甚么。 
　　〔丑〕劝伊不必泪涟涟。　　　　官司必定要银钱。 
　　〔旦〕保正略容三两日。　　　　待奴处置办还官。 

　　第十四出　贿押 
　　【梨花儿】〔净上〕周羽杀人构祸胎。违条犯法临边界。他妻羁管方正家。嗏。烧埋银少吾当贷。 
　　事不关心。关心者乱。只为周娘子。费尽多少心机。不想官府饶了他的死罪。发配广南雝州为民。差张文押解。我如今有计。将十两银子送与张文。敎他中途打死。有何不可。迤逦行来。此间已是张文门首。有人在此么。〔末上〕一身奉差遣。指日离封丘。是那一个。〔见介〕呀。原来是员外。贵人踏贱地。员外请裏面坐。〔净〕且不要嚷。闭了门。〔末〕员外到此。有何见谕。〔净〕我闻说差你押解周羽。〔末〕便是。活晦气。我小人原是短解。不想太爷要我做长解。止取十两银子与我做盘缠。况且路途遥远。〔净〕是那裏。〔末〕广南雝州有三千里路。快去快来也得半年。〔净〕咳。老弟。那周羽是个恶人。活活把人杀死。问了死罪。到也与地方除害。太爷好没分晓。饶了他。差你押解。只是累了你。这许多路程。十两银子怎么彀盘缠。我有十两银子送与你凑用。〔末〕小人无功受禄。怎得还员外。〔净〕我不要你还。老弟你可仔细。当初那黄德一个钱也不曾得周羽的。被他杀了。你如今一路上早晚要防他。〔末〕多谢员外好言。我小人解周羽到得那地方。讨得批回回来。纔是我张文。〔净〕老弟何难之有。解到前途僻静之处。拦头一棍。打死了他。你把银子干了一张地头文书。只说中途病故。一桩事却完了。〔末〕多谢员外分付。〔净〕若了事回来。再找十两银子。〔末〕谨领。〔净〕 

　　【皁罗袍】财帛非同容易。请君家收取。不必疑猜。必须牢记在心怀。中途打死。却与民除害。〔末〕不须多嘱。料然事谐。一言已定。再无变改。〔净〕方纔所说的。佳音到日。一一当酬拜。 
　　〔净〕这话我为你干系。对你说。你在朋友妻子面前。不可泄漏。 

　　〔末〕员外不必细叮咛。　　　　管取敎他作滞魂。 
　　〔净〕若得留心当厚赠。　　　　从今翘首望佳音。 

　　第十五出　托梦 
　　【挂眞儿】〔小生扮金山大王上〕堪怜周羽遭边配。论杀人果非其罪。 
　　善哉。善哉。人间私语。天闻若雷。暗室亏心。神目如电。吾乃金山大王是也。今日出游山岳。至晚归殿。鬼判何在。〔鬼判上介末上〕上命遣差。盖不由己。自家解子张文是也。蒙太爷差我押解周羽到雝州为民。此去有三千里路程。正在烦恼之际。不想张员外与我十两银子。叫我途中打死周羽。回来再找我十两。连日在途。人烟凑集。不敢下手。且趱到前途没人之所。再作区处。周羽死囚。快走上来。 

　　【水红花】〔生〕家乡回首暮云低。泪空垂愁肠千缕。〔末〕雝州若干路。你这等样走。几时得到。〔生〕非干违慢步行迟。体单衣。腹中饥馁。〔未〕死囚。腹中饥馁。买些点心与你吃不成。还不快走。〔生〕哀吿大哥怜见。望赐与慈悲。略略的款行迟也啰。 
　　大哥。我小人棒疮疼。行走不动。〔末〕 

　　【梧叶儿】你犯杀人罪。配边隅。今日裏怨着谁。又不是有花并有酒。一步做两步移。〔合〕你好愚痴。那个人怜伊来念伊。 
　　【水红花】〔生〕周羽屈受这灾危。拚残躯便做他乡之鬼。可怜贤达我荆妻。便做有男儿也难存济。遥望乡关何处。眞好伤悲。休得要苦相催也啰。 
　　【梧叶儿】〔末〕你好不知理。说甚的。〔生〕大哥。不说甚么。说那妻子。〔末〕怎顾得那妻儿。我也为伊连累。愁烦心自知。趱行期。早不觉红轮西坠。 
　　且住。此间有一所古庙在此。〔看介〕原来是金山大王神庙。你看两扇金钉朱门。四边粉壁瑶阶。阴风吹送纸钱灰。圣像威仪古怪。大王爷。弟子张文。是河南开封府封丘县解子。今押解犯人周羽到广南雝州为民。大王爷。保佑弟子一路平安。脚轻手健。〔叫周羽介生睡介〕你看这死囚。到处就睡着了。〔踢介〕就是你也该拜一拜神道。祈保于路平安。好行好走。你不信神佛见得如此。〔生〕是。大哥说得有理。宝殿香焚金鼎。花街雨润苍苔。黄昏时候少人来。扣齿三通礼拜。大王爷爷。我周羽果是杀人。望神明差阴兵卽时打死。我周羽若是屈情。望神明鉴察。〔末〕呸。死囚。大王是泥塑木雕的。又不是本府太爷。又不是本县大爷。你吿诉他。难道饶了你。〔生〕吿诉神道。也要你管。〔末揪跪介〕死囚。我不管你。谁管你。〔生〕大哥是该管的。〔末〕你看日落衔山。前面去不及了。也罢。就在这庙裏宿了罢。〔生〕大哥。这庙中又无壁落。况无灯火荐席。怎么歇得。到前面市鎭上。热汤水也讨一口吃。〔末〕死囚。你旣要热汤热水。何不在家裏自在么。〔生〕咳。我小人理之当然。只是大哥于路辛辛苦苦。到前面市鎭上。热汤水也买些吃。苦恼我小人是该死的。怎么要吃。〔末〕死囚。白铁刀儿转口快。睡罢。〔生睡席上介末看神介〕你看神像锥金沥粉。就是活的一般。〔转身介〕你看只有慈悲公人。没有慈悲犯人。他这一领席儿也舍不得与我睡。自己睡了。我问你这死囚。〔打介生叫介〕不是我连累你。你连累我。〔生〕小人连累大哥。〔末〕可又来。你这一领席儿不割舍得与我睡。自己睡了。〔生〕是。大哥打得是。一时间没见识。〔末〕若有见识。不去杀人了。〔生〕是。大哥那裏睡。〔末〕摊在这裏。〔摊席介末〕把包儿放在这裏。〔生放包介〕把这棍子放在这裏。〔生放棍介〕大哥请睡。〔末睡介〕自古轻囚重管。我一路辛苦。倘睡熟了。被他走了。怎么是好。待我叫他起来。做他一索。周羽。〔生〕大哥要尿瓶。〔末〕不是。我教你一觉好睡。〔生〕大哥这等眞好睡。〔末〕不是。我睡熟了。你走了。我那裏来寻你。〔生〕大哥。我插翅也飞不去。〔末〕待我捆将起来。〔生〕大哥。没奈何。〔末〕把这碗儿与你做枕头。便是人情了。〔生〕大哥。可怜见。 

　　【五更转】望你们宽容恕。休得苦禁持。更深夜静。夜静图一睡。待等天明拚死前去。大哥没奈何。我终是死。且放松。免做残疾鬼。咳。大王爷。若得好梦。好梦还乡里。便死在黄泉。我也不忘你恩义。 
　　【前腔】吿圣贤乞垂庇。这寃屈神自知。若还果有果有杀人罪。神理昭彰鉴察周羽。若还是命运蹇。天道危。难脱离。阴兵打死。打死心无悔。免敎途中。受尽狼狈。 
　　〔睡介末起介〕正是受人之托。必当终人之事。临行之时。张员外与我十两银子。着我中途打死周羽。回来再找十两。一路人烟凑集。难以下手。今晚在此古庙中。人迹罕到。不要说一个周羽。便是十个周羽。打死了也没人知道。待我脑盖上打他一下。〔打生鬼判扯介末〕怎么。打不下。想是不该在脑盖上死。且待我胁肋上打他一下。〔打生鬼判扯介〕好古怪。每常这根棍子。拿在手裏。如灯心一般。今日为何有千觔之重。我想起来。周羽不该在这个时辰上死。不免再睡一睡。正是阎王注定三更死。定不留人到五更。〔睡介小生〕看禁子张文。杀气腾腾。犯人周羽。怨气冲冲。叫鬼判。将二人睡魔了。把周羽索子捆了张文。张文张文。你受了张敏财物。途中打死了周羽。回去又找十两银子。你却得利肥家。害人性命。听吾分付。 

　　【玉胞肚】堪怜周羽。是河南本郡附儒。论杀人果非其罪。是张敏使宋淸杀的。休敎打死在边隅。这段寃雠必报取。 
　　【前腔】周羽听取。且宽心不须痛悲。他年后定享荣贵。终有日光耀门闾。汝妻必产贵孩儿。这段寃雠必报取。 
　　〔末醒介〕呀。周羽走了。好古怪。这绳儿我捆在周羽身上。怎么倒捆在我身上。周羽又不走。正是吉凶犹未见。梦寐早先知。我正睡之间。明明见大王爷站在我面前。说周羽果非其罪。是张敏使宋淸杀的。又说道此寃必报。且住。这个事在封丘县干的。怎么鄂州界上神明也晓得。正是人间私语。天闻若雷。又说是张敏与我十两银子。教我中途打死周羽。回来又找银十两。我想来今生不报。来世偿还。正所谓暗室亏心。神目如电。罢罢。他旣受此寃枉。我与他做什么对头。我且叫他起来。放了他罢。周兄起来。〔生作惊醒介〕咳。大哥没奈何。放了我的索子。〔末〕方纔与你放了。〔生看大王介末〕你怎么做这个模样。〔生又看哭介〕周兄。你只管看这神道怎么。有什么话。可对我说。〔生〕咳。大哥不要说。去罢。〔末〕不是。对我说不妨。〔生〕说来要打。〔末〕我不打你。对我说。〔生〕大哥。我正睡之间。梦见大王爷站在我跟前。说我果非其罪。被人陷害。后面还有两句。咳。不要说。〔末〕还有什么说话。一发对我说了。〔生〕咳。荒唐之言。不要说他。只是去罢。〔末〕何妨一发说了。〔生〕他说我生什么贵子。夫妻相会。还有报寃之日。咳。荒唐之言。不该说。去罢。〔末〕周兄。我夜来也得一梦。〔生惊介〕大哥也有梦。〔末〕我梦与你一般的。我今日就在庙中放了你。〔生〕咳。大哥又来取笑我周羽。一路上少打我周羽几下。这就是大哥的情。怎么说放了我。〔末〕我果然放了你。〔生〕大哥你果然。〔拜介〕 

　　【画眉序】谢慈悲。救我残生放周羽。大哥。胜造浮屠七级。再生功德。我如今未卜生还。便死后不忘你恩义。〔合〕悄似禽鸟脱笼去。直飞到九霄云裏。 
　　【前腔】〔末〕怜伊受禁持。免在他乡作怨鬼。把行枷锁杻尽皆脱离。周兄。逢大赦纔可回来。免把我一身连累。〔合前〕 

　　【滴溜子】〔生〕思量起。思量起。欲寄纸书。只怕人去后。书去后。漏泄此机。〔末〕且在他乡居住。〔生〕我的妻呵。〔末〕休得要想妻思故里。路上闲言闲语尽除。 
　　今生脱放谢君恩。　　　　免使他乡作滞魂。 
　　双手劈开生死路。　　　　一身跳出是非门。 
　　请了。〔末下介生〕大哥转来。〔末〕怎么说。〔生〕大哥放了我周羽。到贻累了大哥了。〔末〕怎么贻累我。〔生〕大哥回去。那得批回收管回销。不是贻累了大哥。只是解去。〔末〕咳。你倒是个好人。我于路错打了你。这批回收管不妨。本府给我盘缠。用了一半。还有一半。我到前途。或州或县。吿一纸文书。说你中途病故了。〔生〕死了到干净。请了。〔生下介末〕周兄转来。〔生〕我说你不放我。大哥只是解去。〔末〕不是。我看你这般行径。怎么路上行得。我有一个睡帽儿。有一件衣服。与先生穿了。在此也好看些。〔生〕多谢大哥。请了。〔末下生拜神介〕多谢大王爷托梦。张文放了我。待我去地方上讨得香烛来。拜谢神明。〔下小生〕鬼判与我好生护送周羽。〔应介〕大抵乾坤只一照。免教人在暗中行。〔下〕 


　　第十六出　邀赏 
　　【卜算子】〔老旦上〕岁月相催人易老。空堆积满堂金宝。夫壻心痴。儿孙梦杳。羞覩宜男芳草。 
　　万事分已定。浮生空自忙。我家员外一心只恋着周娘子。倘做出事来累我。怎生是好。〔末上〕渡水方知水。登山始见山。雝州何太远。得见故乡难。此间已是张员外门首。不免径入。〔见介老旦〕大哥何来。〔末〕小人是解人张文。〔老旦〕到此何干。〔末〕要见员外讨赏。〔老旦〕讨甚么赏。〔末〕当时起程之际。蒙员外赏小人十两银子。分付要中途打死周羽。回来再找银十两。〔老旦〕曾打死么。〔末〕到鄂州金山大王庙裏。三更时分打死了。特来讨赏。〔老旦〕员外庄上去了。不在家。待他回来我说。一定谢你。〔末〕员外不在家。明日来。〔老旦〕请回。员外不在。多慢了。〔末虚下老旦〕大哥转来。此事不可对别人说知。〔末〕晓得。全凭三寸舌。打动外来人。〔下老旦〕员外。你害别人犹自可。别人害你待何如。当初周羽人命一事。我就疑他。原来用此机谋。久后必然做出事来。贻累着我。待他回来。索取休书。要他改过。看他怎么。〔净上〕 

　　【西地锦】一从周家边配。不知音信何如。若还果作他乡鬼。方可营构他妻。 
　　〔见介老旦〕员外贺喜。〔净〕何喜可贺。〔老旦〕贺了事的喜。〔净〕昨晚事了。〔老旦〕周羽已死。岂不可贺。〔净〕他死了。干我什么事。有何病症死了。〔老旦〕不是病死的。被人打死的。〔净〕这下手的人好硬心肠。〔老旦〕这等人教他衣不遮身。食不充口。天不盖。地不载。〔净〕那下手人好心狠。〔老旦〕那打死他的不心狠。主谋的心狠。〔净〕主谋的是谁。〔老旦〕只在眼前。〔净〕眼前不是你。就是我。〔老旦〕不是你。倒是我。〔净〕是谁来说的。〔老旦〕方纔解子回来。问你取赏。我纔晓得。〔净〕他来骗你酒吃。我要出去。〔老旦〕那裏去。自古饶人是福。欺人是祸。你干这等的事。久后必然贻累我。你如今快写一纸休书与我。我自出家去罢。〔净〕夫妻之情。怎么割舍得你。〔老旦〕休要缠。快写。 

　　【解三酲】你虚飘飘把文书塡写。实柸柸指望他做浑家。眼睁睁陷他牢中坐。痛煞煞把他配在天涯。犹兀自喜孜孜赏着张解。敎他打死。直待要惨刻刻行凶。害了周秀才。非是我埋寃你。这都是那无情张解。错报奴家。 
　　〔净〕什么休书。我不写。〔老旦〕 

　　【琐寒窗】写休书休得蹉跎。自向空门冷淡过。〔净〕享荣华。受富贵。倒不好。出什么家。和尙不是好的。〔老旦〕非甘冷淡。厌你繁华。只怕乾坤造恶。不容伊做。一朝裏相算结果。只怕周秀才一样受波查。我做他的媳妇如何。 
　　〔净〕休书怎么写。〔老旦〕妇人有七出之条。凭你写。〔净〕说甚七出之条。〔跑下老旦〕怎么好。你看他又扯淡去了。我只为劝你不听。故意如此。员外。员外。 

　　作恶须防灾祸侵。　　　　劝君仔细自沉吟。 
　　夫妻且说三分话。　　　　未可全抛一片心。 

　　第十七出　遥奠 
　　【鹧鸪天】〔旦上〕夫配边城已丧身。孤魂无主我无亲。可怜漠漠沙场鬼。犹是深闺梦裏人。 
　　啼哽咽。泪交加。贱妾肠千结。良人天一涯。满拟终身同白首。争知撒手卧黄沙。风潇潇。雨漠漠。魂飞障海头。骨冷蛮山角。从此王孙梦不归。断肠芳草年年绿。奴家指望丈夫再有相逢之日。谁想张解回来。说我丈夫死在途中。丈夫。我和你再不能彀相会了。从此恩情断绝。今日聊具凉浆水饭。纸钱一陌。不免望空遥奠一番。以表夫妻之情。丈夫。你被人陷害死无辜。鸾凤分飞隔两途。遥想天涯埋白骨。且将杯酒奠儿夫。 

　　【香罗带】儿夫周解元。新亡逝魂。空中暗听妻诉言。共偕夫妇。指望到百年也。丈夫。谁想没福分享安然。饥寒共守七八年。待死和你重相见。细思量难上难。丈夫。非是我贪生也。你临别之时。曾分付我来。怀抱孩儿要保全。 
　　含寃吿奠妾心酸。两泪滂沱落未干。未审一灵知觉否。且将烈火纸烧残。 

　　【前腔】烧残这纸钱。怎的随风乱飜。纸灰。怎生得到我夫骸骨边。囊中留得一钱看也。只这银钱纸尙犹悭。可知道与钱没分缘。丈夫。你只为借钱丧。莫不是见钱心转酸。张员外。你只为二十锭生钱也。拆散夫妻不再圆。 
　　〔净末上〕金将石试方知色。人为财交始见心。张千。说我在外面。〔末见旦介〕周娘子。员外在外面。〔旦见净介净〕周娘子。一拜还一拜。省欠来生债。你欠我许多生钱。没得还我。你丈夫又死了。在此孤单独自。有何主意。〔旦〕员外。义重如山山不重。恩深如海海非深。奴家丈夫方死。骸骨未冷。待孝满。备办还员外。〔净〕那有许多长本钱。太岁头也被你哄白了。我不管。若无钱还。你随我回去。〔旦〕 

　　【雁过沙】儿夫丧天涯。做不得孟姜女千里送寒衣。没盘缠取他骸骨归。有何颜更随别人去。受饥寒只为全节义。这两锭生钱权且放迟。〔净〕 

　　【前腔】见你哭啼啼。不由人也伤悲。你一身在此无倚依。不如寄迹吾家裏。这两锭生钱方可放迟。 
　　周娘子。你欠我许多银子。终不然罢了。〔旦背介〕我若不顺从。必遭毒计。且诈许他。〔转介〕员外。待奴家生儿月满。方可随员外去。〔净〕服药堕胎如何。〔旦〕服药堕胎。终有一失。坏了腹中孩儿犹自可。倘坏了奴家身体。负了员外许多心情。〔净〕张千记了。待娘子分娩之时。可多送些米肉来调理。〔旦〕不劳挂心。 

　　〔净〕佳期已定一言中。　　　　顿使吾心喜气浓。 
　　〔末〕有缘千里能相会。　　　　〔旦〕无缘对面不相逢。 

　　第十八出　局骗 
　　【凤凰阁】〔生上〕家乡何处。回首重重烟水迷。鸳帏几度梦空归。他那里应疑我是鬼。音书难寄泪频滴。烟岚瘴雨。 
　　僵尸岂是曾参杀。天救寒儒身苟活。单衣怕见楚天秋。馁腹欲餐胡地雪。梧桐巢破凤凰分。云水程遥鱼雁绝。天涯别恨五更钟。旅邸离愁千里月。周羽。自从金山庙中。神明托梦。张文释放。未得恩宥。不敢还乡。只得街头上叩谒豪门。胡乱度日。不知家中妻子分娩不曾。又不知是男是女。几时再得完聚。正是夫妻两地愁无尽。身类孤蓬恨怎消。你看这等天气。好凄凉人也。 

　　【小桃红】寒侵短褐。饥搅空肠。举目无亲党也。只听得嘹嘹呖呖。雁儿过潇湘。疎辣辣两三行。雁儿。你吃的是稻和粮。宿的是蓼花汀。游的是芦花荡也。煞强似我饥寒无所傍。比似我被拘囚。怎如得雁过衡阳。 
　　【下山虎】一似苏卿海上牧守羝羊。他那裏怎知我到在大泽久藏。殷懃要寄个音书。无奈上林路长。慢回首家乡珠泪汪。苦我妻子应无恙。未审何年情再讲。我周羽好痴。竟不想饥寒死在衰草路傍。说什么松菊犹存三径荒。 
　　【蛮牌令】遗腹子也生养。若是生得个男儿。如今渐年长。只怕我妻重婚嫁。不敎他学文章。我好痴。教孩儿学甚文章。比似我书读五车。那曾上金马玉堂。我欲待潜地逃回。又没有盘缠。少不得乞丐遶街坊。早难道衣锦还乡。 
　　【前腔】几度梦还乡。妻子又惊惶。只道我是沙漠鬼。问我魂魄在何方。休道梦裏回还。便是今日回去。似这般憔瘦形骸。一逢着故旧妻房。他道我是活骷髅。不是旧日才郞。 
　　【尾声】千愁万恨都撇漾。未知素餐淡饭在何方。那些个酒解愁肠。 
　　【亭前柳】〔净丑上〕咱两个。每双双。终日恣猖狂。请人来吃酒。把他做钱当。远观有个穷酸相。请他来吃酒。骗他一场。 
　　〔净〕老兄作揖。一向久违。久别。久疎。久阔。〔丑〕一向久仰。外日深扰。〔生〕学生不是这裏人。〔净〕贵处。〔生〕学生是河南开封府封丘县人。〔净〕正是。兄的姓百家姓上有的。〔生〕学生姓周名羽。〔丑〕我正思量得起。贵表是两个字的。〔生〕字惟翰。〔丑〕正是。兄为何到此。〔生〕被人诬陷。〔净〕被人诬陷。快拿他来。〔生〕不是这裏人。是我学生那裏人。〔净〕若是我这裏人。不敢欺说。闻愚兄弟名。都是怕我的。〔生〕老兄上姓。〔净〕姓丢。〔生〕贵表。〔净〕丢不孙是我学生。〔生〕此间。〔丑〕倏才盛就是在下。〔生〕怎么有这等姓。〔净〕丢得来。倏得去。纔为好汉。那一年在贵省做些小买卖。偶逢一阵骤雨。在宅上躱雨。多蒙老兄何等款待。谢之不尽。〔生〕多有慢了。〔丑净〕老兄曾有贵寓么。〔生〕还没有。〔净〕这等就不家怀了。旣没有。到弟家裏。住两三个月。〔丑〕到小弟家裏。住四五个月。〔净〕到我家裏住半年。〔丑〕到小弟家裏住八九个月。〔净〕到我家裏住十来个月。〔丑〕到我家裏住一年。〔净〕兄弟看将起来。光阴易过。扯来扯去。一年就过了。如今请周兄到酒店中接风。〔生〕不曾相识。何以克当。〔丑〕四海之内皆兄弟也。转东过西。此间就是。酒保在那裏。〔末上〕味招云外客。香引洞中仙。二位又来了。〔净〕不要做声。〔末〕吃多少酒。〔净〕尽醉方休。〔末下净〕周兄请上坐。〔生逊坐介丑〕周兄。不要说我兄弟名。就是见了我这帽子。也吓一跌。看帽。〔净跌介〕周兄。还有一件。我这裏人最欺生。你如此打扮。认你是别处人。就要欺你。把这帽子与我换了。〔换介〕你看带了这帽子。就像我这裏人了。〔末持酒上〕断送一生惟有。破除万事无过。酒在此。〔丑〕哥哥。把酒来尝一尝如何。〔净〕拿来我尝。〔丑〕如何。〔净〕问急了。〔丑〕如何。〔净〕又问迟了。〔丑〕如何。〔净〕好。在这裏。兄弟你也尝一尝。〔丑〕哥哥尝了。我不消尝。周兄。你那裏酒。不知怎么样吃。〔生〕我那裏主人整酒。客出令。〔丑〕与我这裏不同的。我这裏主人整酒。主人出令。〔生〕怎么到是主人出令。〔丑〕主人整酒来奉客。行一个难令。如行不出。多奉几杯酒。若是客出了令。都罚了主人家。所以主人整酒。主人出令。这等哥哥举一令。〔净〕我学生没有甚么令。就把历日为题。遇时节飮一杯。无时节径过。〔生取酒介丑〕得令得酒。〔净〕我说起。正月元宵。我飮酒。〔丑〕什么酒。〔净〕赏灯酒。干。二月是周兄。〔生〕二月无节。〔净〕无节径过。三月是兄弟。〔丑〕三月淸明。我飮酒。〔净〕什么酒。〔丑〕扫墓酒。干。四月是周兄。〔生〕四月无节。〔丑〕无节径过。五月是哥哥。〔净〕五月端阳。我飮酒。〔丑〕什么酒。〔净〕解综酒。干。六月是周兄。〔生〕六月六。〔净〕你洗浴。径过。七月是兄弟。〔丑〕七月七夕。我飮酒。〔净〕什么酒。〔丑〕吃巧酒。干。下半年从左转。八月是哥哥。〔净〕八月中秋。我飮酒。〔丑〕什么酒。〔净〕月华酒。干。有来有往。礼无不答。九月是兄弟。〔丑〕九月重阳。我飮酒。〔净〕什么酒。〔丑〕登高酒。干。十月是周兄。〔生〕十月朝。〔丑〕鬼节不准。十一月是哥哥。〔净〕十一月冬至。我飮酒。〔丑〕什么酒。〔净〕一阳酒。干。十二月是周兄。〔生〕十二月岁除夜。〔净〕难得岁除夜。请一杯。周兄那裏糯米粜多少一担。〔生〕不过五六钱银子一担。〔净〕不当什么贵。一年吃得一杯酒。兄弟你奉菜。我奉周兄一杯酒。 

　　【排歌】今日相逢。喜气甚浓。一杯解开愁容。刘伶每日喜匆匆。但愿樽前酒不空。〔合〕歌一曲。飮数锺。人生何处不相逢。容颜醉。厮和哄。一齐拚却醉颜红。 
　　周兄在此没什么吃。待我去买些什么来。〔生〕不消得。〔丑〕快来些。〔净下丑〕我也奉一杯。 

　　【前腔】解佩留貂。喜气甚浓。劝君且自从容。休将酒数问石崇。歌罢桃花扇底风。 
　　〔合前丑下末上〕叫小厮拿等子来会钞。〔生〕酒保。丢倏二兄在那裏。〔末〕他两个去了。〔生〕原来他两个去了。我也去罢。多谢了。〔末〕酒钱也不还。往那裏去。〔生〕实不相瞒。学生是异乡人。他二人替我接风。酒钱不该我还。〔末〕谁来请你。快称银子。〔生〕我身边分文没有。那得还你。待我叫他转来。丢倏二兄转来。〔末怒介生看帽介末〕 

　　【双鸂■〈氵束鸟〉】看伊家孱弱瘦脸。怎说出无理之言。旣来飮酒。怎推得囊裏无钱。枉被人打数拳。到底难免。 
　　【前腔】〔生〕非干是我相轻贱。听哀吿望相怜。念我是他乡流落此间。蓦然见他两个。抵死相牵要请归。谁知他先自分散。 
　　【前腔】〔末〕听诈言未必然。休得要乔厮埋寃。到官司厅上明台判。〔生〕你若要到官。拚一命先丧黄泉。 
　　〔末结打介生〕救人。救人。〔外上〕慈悲胜念千声佛。作恶空烧万炷香。放手。放手。你为何扯着他。〔末〕李公公。这汉子领两个人来。吃了五百文钱酒。竟没得还我。如今扯他到官府去。〔外〕汉子。你为何吃了酒。不还酒钱。〔生〕公公容禀。我学生是异乡人。偶到贵处。适间遇着丢倏二人。请我到此吃酒。不知他两个那裏去了。〔外〕你被他骗了。我这裏鄂州界上骗贼极多。你被他哄了。酒保。他身边没钱。结他也没得还。这银子明日到我柜上来取。〔末〕好造化。正是合放手时须放手。得饶人处且饶人。〔下生〕多谢公公。〔外〕 

　　【高阳台】听汝言谈。观伊举止。君家甚处居住。姓甚名谁。为何来到此处。〔生〕听启。我是封丘县裏世业儒。表字维翰。姓周名羽。被他人陷害。配来边地。 
　　【前腔】〔外〕听取。君有何能。今从何业。离家还是何时。家有何人。一一说与吾知。〔生〕非虚。胸中颇有万卷书。奈饥来一字不堪煑。有妻郭氏。别来已经年矣。 
　　〔外〕原来是位饱学。失敬了。也罢。你到我家下。训几个蒙童。你心下何如。〔生〕若得收留。感恩非浅。 

　　【簇御林】〔外〕听言语。眞可悲。果是知书本分儒。可怜流落无依倚。不如寄迹吾家裏。〔合〕好伤悲。相逢到此。不由不泪如珠。 
　　【前腔】〔生〕蒙收录。感大德。自愧无能难塞责。犹如失垒燕孤飞。向画堂深处雕梁语。〔合前〕 

　　〔生〕自叹一身如转蓬。　　　　荷君收录我孤踪。 
　　〔外〕今日得吾提掇起。　　　　免敎落在污泥中。 

　　第十九出　得胤 
　　【忆秦娥】〔旦上〕遭磨难。遭磨难。可怜挨得身分娩。身分娩。儿身虽在。父身不见。 
　　梦叶熊罴喜气舒。家贫难写弄璋诗。奴家自从儿夫别后。饥寒度日。只为保全腹内孩儿。受张敏无限禁持。感谢天地。已得分娩。生下孩儿。方纔满月。我有万千之事。难对你说。望你长成。与父亲做个报寃之主。 

　　【霸陵桥】七个月在娘怀抱间。早没了亲爹。却敎娘受孤单。有谁与孩儿做主。只得吿取苍天。我亲的只有孩儿在眼前。念你是周家骨血。异日继祖宗香烟。嗏。愿你容易长。容易养。休忘了四不知荆娘愿。 
　　【字字双】〔丑〕娘行孤苦自孀居。独睡。见说生下好孩儿。奇异。他爹边配未回归。忧虑。寡妇孤儿受惨凄。何济。 
　　〔见介〕周娘子。且喜令郞弥月。老身特着小厮煑一碗羹汤。少刻就送来。〔旦〕多谢婆婆。〔丑〕借令郞与我看一看。呀。眉淸目秀。与周秀才一般模样。可庆。〔末持米肉上〕白粲表芹意。红叶不须题。〔见介旦〕掌事哥到此何干。〔末〕员外特着小人送米肉在此。〔旦〕何劳员外费心。我决不受。请收回去。〔末〕 

　　【绣停针】员外传语。休得错写弄璋诗。令男女特来贺喜。〔旦〕贺什么喜。〔末〕贺你掌上明珠。喜今朝弥月之时。聊藉此略表芹意。将来薄礼肉和米。望娘子休怪物轻微。幸笑留勿罪休推。 
　　【前腔】〔丑〕寡妇孤儿。员外相怜芹意美。送将来米肉甚周济。可收留在此充饥。〔旦〕你不知他们就裏。只指望同谐连理。这些小意我先知。送将来礼物虽周备。还少一件。〔末〕还少甚么。我去就取来。〔旦〕只少一纸休书。 
　　请收回。我决不受。〔末〕若不受。莫非悔嫁员外之心。〔旦〕员外旣要娶我。教他亲自登门。方可成亲。〔末〕娘子请受了这米肉。〔旦〕米肉无功怎受之。〔末〕一言已定做夫妻。〔丑〕根深不怕风摇动。〔旦〕树正何愁月影移。〔末下丑〕娘子。米却不受他的罢了。肉该受了他的。〔旦〕赵婆婆。受了他这一块肉。我这一块肉着于何处。 

　　【山坡羊】我孩儿方纔出世。奈家贫如何存济。何时等得。等得他成器。儿长成只愁娘做鬼。黄河尙有。尙有澄淸日。岂可人无得运时。思之。顿敎人泪暗垂。伤悲。顿敎人泪暗垂。 
　　【前腔】〔丑〕叹娘行亡却夫壻。最堪怜遭他毒计。你孩儿长大。长大必聪慧。他异日终须报父隙张员外你这等欺心。一朝罪满。罪满盈余日。也有收纶罢钓时。〔合前〕 

　　烈女须当守困穷。　　　　绝交不近富豪翁。 
　　假饶就有乌江难。　　　　谁肯沉埋枯井中。 

　　第二十出　妄想 
　　【长污歌】〔净上〕多想那佳人。今朝一定为姻契。 
　　花不香兮蜂不采。酒不美兮人不沽。自家为周娘子不能彀一宵恩爱。且喜他生下孩儿。已曾着张千送米肉去。怎么还不见回来。〔末上〕兰香本是无心物。着意栽时不肯香。〔见介〕禀员外。周娘子米肉不受。〔净〕他怎么不受。〔末〕小人说不受这米肉。莫非悔嫁员外。周娘子说多多上覆。旣要娶奴家。选定吉日良时。亲自登门。就可成亲。〔净〕今晚就去。〔末〕今日晚了。明日去罢。〔净〕今晚怎么熬得过。 

　　【乌夜啼】昔日痴迷。抵死推辞不肯随。他今朝夫死。难受饥寒。怎守节义。安排筵席赴佳期。嫦娥自降临凡世。〔合〕银烛交辉。从今整顿做乘龙佳壻。 
　　【前腔】〔末〕守志难移。洁似秋霜淸似水。若不是机关奇巧。怎得娇姿许诺无辞。今宵神女下瑶池。襄王亲降巫山底。〔合前〕 

　　专待嫦娥离月宫。　　　　洞房花烛影摇红。 
　　若还果得成姻契。　　　　堪効天边翼鸟同。 

　　第二十一出　剖面 
　　【遶地游】〔旦上〕寃家乱道。心事多奸狡。逼婚姻强来闹炒。宁甘死誓。不同偕老。 
　　象为牙而身丧。翠为羽而体分。奴家只因一貌。被张敏起不仁之心。害我丈夫性命。岂有再嫁之理。为因怀着孩儿。只得佯言诈许。我寻思起来。曾闻烈女有断臂剔目。以守贞节。奴家岂惜一貌。玷辱此身。他今日若来。只得毁坏花容。绝他狂妄之念。天呵。只为奴家。害得家破人亡。可知道贵妃亡国。绿珠败家。 

　　【集贤宾】临鸾任取红脸消。管甚么粉悴脂憔。断送我儿夫。只为奴一貌。配千里。只为秋水多娇。魂消梦杳。隔万山。只为眉山生得恁巧。人去远。眼中人。只为镜中人好。 
　　【莺啼序】荆钗裙布。还有甚妖娆。张敏。忍把我一家都坏了。可知道坏唐朝贵妃艳冶。石季伦为绿珠娇巧难描。那毛延寿故画了汉昭君。未为错了。 
　　【啄木儿】若得容颜破。节义高。身体发肤何足道。奴若要靑史名标。少不得血污刚刀。便做受之父母难全孝。自知早被婵娟误。却不道承恩不在貌。 
　　【普贤歌】〔净末众上〕洞房花烛瑞香浮。今日乘龙结凤俦。花貌正娇羞。及早下妆楼。胜似广寒孤眠虚度秋。 
　　〔净分付介末报介净〕娘子拜揖。〔旦〕员外。今日到我寡妇之门何干。〔丑掌礼科净〕家中筵席完备。请娘子回家做亲。〔旦〕员外宅上。少什么金钗十二。娶寒家贫贱之妇。〔净〕家下虽有几个贱内。怎如得娘子一貌如花。〔旦〕原来只为奴家一貌。故见如此。正是漆为有用肤裂。龟因壳胜刳肠。只为奴家一貌。平地生波。员外少待。我开镜梳妆。纔好上轿去。〔净〕不须梳洗。带孝也倒俏。〔旦对镜介〕今日只见我的面皮。不见丈夫之面。却不痛杀我也。 

　　【黄莺儿】开镜使人愁。旧日容颜消瘦了。镜台。我多时不见你。只为鸾孤羞把菱花照。面皮面皮。只因窈窕。〔净〕窈窕淑女。君子好逑。〔丑科旦〕招人闹炒。使奴家失业无依靠。若不为儿曹。一身拚死。我将这段妖娆呵。都丧在蓬蒿。 
　　〔丑〕银台荧烛月光高。嘹亮笙歌遶画梁。画皷轻敲龙笛响。新人移步出兰房。〔丑科旦〕 

　　【前腔】担搁度年少。担搁添烦恼。面皮祸根芽。做出灾不小。原来你误我。如今有何难处。将伊坏了。免得此身落在他圈套。〔净〕等久了。好心焦。〔旦〕你且免心焦〔净〕眞个如花似月。〔旦〕谩道如花似月。管敎月缺与花飘。 
　　〔丑〕蓬莱仙子试新妆。莲步徐徐出画堂。前唱后随夫妇礼。笙歌合奏凤求凰。〔丑科旦〕 

　　【尾声】伤心提起这刚刀。要全身。难全美貌。张员外你放心前去。〔净科旦〕将一段祸根苗。与君断送了。〔剖面介众下介净〕 

　　【念佛子】泼贱人。忒执拗。口欠食。身上无衣。我怜伊美貌。欲做夫妻。你无知把面皮剖破。看满身鲜血淋漓。自伤残貌美。空费我心机。 
　　【前腔】〔旦〕畜类奸谋辈。为富不仁不义。论他弓莫挽。他马莫骑。我自思家贫貌美。陷我夫身丧沟渠。有何颜中伊毒计。 
　　【前腔】〔净〕贫穷辈。太无知。买柴如束桂。有朝餐。没夜食。你守节成何济。〔旦〕我守节贞洁如冰。不比你畜类之辈。肯重偕犬羊为壻。 
　　【前腔】〔净〕太不是。太不是。不肯重婚配。毁坏花容。再作区处。〔旦〕更言痴。更言痴。少什么人家女。誓不将身来轻弃。请出去。请出去。论疾风暴雨。不入寡妇门儿。 
　　毁貌太无情。　　　　心中忿不平。 
　　相逢不下马。　　　　各自奔前程。〔净末下旦吊场叹介〕 【锁南枝】张员外太不仁。无端把我夫丧身。逼奴强为婚。宁死不依允。今割破。两放心。待儿长成。说与报寃恨。 
　　剖破花容眞可悲。　　　　寃家从此两分离。 
　　从今不染干红色。　　　　免被傍人讲是非。 

　　第二十二出　诳妻 
　　【出队子】〔老旦上〕贞烈贤女。贞烈贤女。凛似秋霜淸似水。我夫相约赴佳期。为甚么霎时忙走归。莫不是佳人守节未许。 
　　【前腔】〔净〕思之叵耐。思之叵耐。泼贱婆娘没道理。面皮割破太无知。毁坏花容惹是非。激得我怒从心起。 
　　万般皆是命。半点不由人。可恶可恶。剖坏花容。眞乃可惜。我如今见院君。须索说一个谎。〔见介老旦〕员外亲事成了。〔净〕成了。〔老旦〕我不信。〔净〕不信问张千。〔老旦〕你去时。周娘子怎么待你。〔净〕他见我一到。就请床上坐。〔老旦〕不信。〔净〕只问张千。他就来了。我去接他。〔下老旦〕路遥知马力。日久见人心。我只道周娘子心如铁石。一旦改了。且住。知他是眞是假。我如今潜地到他家。看他动静。便知分晓。正是浑浊不分鲢共鲤。水淸方见两般鱼。〔下旦上〕 

　　【杜韦娘】寃家难脱离。只得把花容伤毁。〔老旦上〕莲步忙移。且到周家门裏。〔见介〕为甚好容颜。却被刀伤毁。 
　　〔旦〕院君忽到寒门裏。仇人一见嗔先起。家有好贤妻。唆夫见识迷。〔老旦〕伊家休假意。切莫心疑忌。昨日已应承。今当姊妹称。〔旦〕当初只道伊贤惠。今朝激得奴心碎。不及共追陪。有劳尊步回。〔老旦〕娘子。你出言何太燥。眞伪犹难道。你且谩宁心。聊为试石金。娘子你休急性。知我是眞是假。此来必有缘故。〔旦〕院君。你来的意儿。我晓得了。院君请坐。听奴吿禀。 

　　【二莺儿】遭贫困。受饥寒。有谁来管取。被你儿夫厮禁持。千般苦。万般推拒。何不看我花容伤毁。这显迹如何瞒你。细思之。却见来张员外家有这般贤妻。 
　　【前腔】〔老旦〕非是我从来敬你。从来羡你。苦谏我儿夫不肯依。他归来说你和他完聚。眞伪未知。特来探取。今见你花容伤毁。细思之。方信道周秀才家有这般贤妻。 
　　【集贤宾】〔旦〕奴闻院君贤惠。也将言苦谏多时。只为花容恁遭际。今割破从此分离。难提怎语。怨只怨我儿夫做鬼。苦只苦我孩儿无倚。〔合〕伤心处。提起旧恨新愁。多少泪滴。 
　　【前腔】〔老旦〕娘儿两口难度时。少不得忍饿躭饥。这都是我儿夫相连累。你凄凉便是我的孤恓。休疑虑。我有钗儿与你权充口食。念你贫别无他意。〔合前〕 

　　【啄木儿】〔旦〕蒙尊赐。岂敢辞。院君的钗儿是员外的。旣割面回避恶名。死也难受你的东西。我儿幼小。望你相怜济。此恩胜似钱和米。〔合〕泪空滴。有谁人不可怜。要相逢又被嫌疑。 
　　【前腔】〔老旦〕贞洁意。淸似水。这些儿眞可取。只怕你贫受饥寒。坏了周氏孩儿。天若可怜周家主。保全此子能成器。〔合前〕 

　　见你孤穷受惨凄。　　　　花容割破你休疑。 
　　雪隐鹭鹚飞始见。　　　　柳藏鹦鹉语方知。 

　　第二十三出　诮夫 
　　【卜算子】〔净上〕周氏太愚痴。空把花容毁。 
　　佳人有意郞君俏。红粉无情浪子村。周娘子割破花容。不敢对院君说。若是知道。如何是好。〔老旦上〕佳人守节凛如霜。不惜金刀坏素妆。万事未成休指望。从今过去莫思量。〔见介〕员外。周娘子叫你来。〔净〕我不信。〔老旦〕只问张千。请你去床上坐。〔净〕不信。〔老旦〕问张千。周娘子要吿你。〔净〕怎么吿我。〔老旦〕吿你持刀割破花容。〔净〕他自家割坏的。干我什么事。〔老旦〕 

　　【驻云飞】将我胡瞒。却被傍人作话传。不肯听奴谏。剖坏佳人面。嗏。只指望梦巫山。却被雨收云散。花本无心。蜂蝶空飞倦。到不如纸帐梅花独自眠。早难道心坚石也穿。 
　　【前腔】〔净〕叹我兴尽空还。譬如访戴山阴雪夜船。他不肯偕姻眷。我再不将他恋。嗏。花貌赛婵娟。果然堪羡。不肯相从。称不得吾心愿。不指望邮亭一夜眠。谁把鸾胶续断弦。 
　　〔老旦〕当初不肯听忠言。　　　　剖坏花容我意欢。 
　　〔净〕今世不思花裏宿。　　　　终年休向酒家眠。 

　　第二十四出　就教 
　　【风马儿】〔旦上〕玉碎香消镜台荒。绿云缭乱懒梳妆。十二年来无倚傍。孤儿寡妇。苦志傲冰霜。 
　　百年光景如梭掷。三月韶光似箭催。奴家丈夫因遭远配。别时有七个月身孕。不幸丈夫身丧。吃尽万千苦楚。如今孩儿长成一十二岁。叫名瑞隆。争奈家贫力薄。不能送他读书。如今林学士家。开一义学。不用束修。不论亲疎远近。都去就学。不免教他出来。送他去。瑞隆那裏。〔小生上〕 

　　【前腔】月冷萱堂夜迢迢。感风木。动悲号。父骨何处沙场草。从离娘怀抱。恨无由得报劬劳。 
　　〔见介旦〕孩儿。玉琢方成器。木揉始作轮。勤学为君子。不学为小人。你是没爷的孩儿。你父亲临别之时。再三嘱付。教你读书。只是顽劣。不肯勤学。后街林学士家开义学。我如今送你去读书。休得仍前儿戏。〔小生〕谨依母亲慈命。〔旦〕 

　　【宜春令】儿今去。读圣书。步花街。穿柳衢。人烟聚处。市井阛阓。书生辈。学堂中。俱是富室之儿。〔内读书介〕猛听得读书声沸。我只得引领孩儿。步入街除。 
　　此间已是。孩儿。你去请先生出来。〔小生〕先生有请。〔外上〕 

　　【翫仙灯】兀坐书斋。有谁人来就学。 
　　〔小生〕先生拜揖。〔外〕小官是何处。〔小生〕家母在外面。〔见介外〕娘子到此。有何见谕。〔旦〕奴家特送小儿求教。〔外〕书是我学生教。馆是林大人开的。还等林大人出来问他。书童。请老爷出来。〔末上〕 

　　【称人心】玉堂金马无心恋。一经敎子相传。 
　　〔见介末〕娘子是何处。〔旦〕奴家是前街周羽之妻。〔末〕失敬了。原来维翰令正。到此何干。〔旦〕特领小儿就学。望乞容纳。〔末〕周维翰别后。没有令郞。〔旦〕乃是遗腹之子。〔末〕可怜。〔外〕周维翰是何等人。〔末〕乃是吾辈朋友。被人陷害。远配他方。不想令郞如此长成了。可曾取名么。〔旦〕取名周瑞隆。〔末〕取得好。何人取的。〔旦〕拙夫临别。取下此名。〔末〕周娘子。老夫开的是义学。来者不拒。去者不追。令郞在此。就吃我的饭。读我的书。待朔望日方使他回来。不须挂念。〔旦〕多谢。孩儿过来。拜了先生。〔小生〕望先生开我愚蒙。启我茅塞。他日成名。不敢有忘厚恩。〔外〕读书以懈惰荒淫为戒。勤励不息自强。〔旦〕大人与先生请上。妾身有一拜。〔外〕弟子拜先生。礼之常也。岂有父母拜先生的礼。〔旦〕此一拜。求先生大人可怜。此子是无父之儿。 

　　【一封书】蒙容纳意美。望哀怜无父儿。儿顽劣无知。望示罚。休恕罪。我那儿。若得你读书成大器。莫忘了先生指敎迷。〔合〕读诗书。但勤劬。期取功名天下知。 
　　【前腔】〔外〕吾开学在此。要人才来聚会。伊令嗣貌美。想是聪明智慧的。老先生。他寡妇贫居犹敎子。富室缘何不读书。〔合前〕 

　　【前腔】〔末〕观此子可喜。〔外〕大人何喜。〔末〕那容颜多秀丽。看此子可悲。〔外〕大人何悲。〔末〕父身亡。母敎儿。先生。你与我专心勤敎诲。娘子。管取你孩儿成大儒。〔合前〕 

　　【前腔】〔小生〕爹何处未归。叹家贫敎娘惨凄。今日裏训诲。守娘亲岂敢违。便做成名荣贵日。早难道双亲未老时。〔合前〕 

　　终日攻书莫惮劳。　　　　贤哉娘子敎儿曹。 
　　世上万般皆下品。　　　　思量惟有读书高。 
　　〔旦〕我儿。你在此读书。不要顽。先生要打。〔小生欲随介旦〕我去就来看你。〔下外〕林大人。令郞为何两日不出来。〔末〕待我叫他出来。书童。叫大叔出来读书。〔下书童驮丑上〕 

　　【大斋郞】我是富家儿。不怕肚中饥。先生敎我读诗书。读书有何益。一日还我吃三厨。 
　　〔丑科外〕放了书包。过来作揖。〔丑揖介外〕过来与这学生作揖。〔丑〕他姓周。〔外〕怎么你晓得。〔丑〕他的娘与张员外耍子的。〔外〕咄。过来作揖。〔丑揖介外〕周瑞隆读什么书。〔小生〕读古文。〔外教小生依读介〕滕王高阁临江渚。佩玉鸣鸾罢歌舞。画栋朝飞南浦云。珠帘暮卷西山雨。拿去谩谩读。丑驴拿书过来。教你山水歌。〔丑〕皮匠阿哥。〔外〕良工善得丹靑理。辄向茅茨画山水。〔丑〕张公惯会裁靴底。日出卯时方做起。〔外〕地角移来方寸间。天涯写在笔锋裏。〔丑〕楦头放在皮担间。钻儿放在皮盝裏。〔外〕一片石。数株松。〔丑〕一块蜡。数根骔。〔外〕远又淡。近又浓。〔丑〕皮又烂。底又松。〔外〕不出门庭三五步。观尽江山千万重。〔丑〕出门走得三五步。脱了■〈琉，去王亠〉儿转来缝。〔外〕你两人在此读书。我到城中探一朋友就来。不可顽。消尽平生志气。结成童稚寃仇。〔下丑〕周瑞隆。我和你耍子。〔小生〕我不晓得耍子。〔丑〕我和你跌交。〔小生〕不晓得。先生回来要打。〔丑〕我和你扎朦。〔小生〕怎么扎朦。〔丑〕把帕儿包了眼睛。我拿住你。我打你。你拿住我。你打我。不许赖。先扎你。〔包介小生摸住丑打介小生〕如今该扎你。〔丑〕先生来咳嗽为号。〔包介小生哄丑介外上丑摸住外打介外〕那个教你的。〔丑〕周瑞隆。〔小生〕学生在此读书。〔外〕也罢。拿书过来背。〔小生背书介丑背介外揪跪介外〕周瑞隆过来羞他。〔羞介丑打小生介〕 

　　【驻云飞】打你无知。偏你聪明把我欺。我吃饭强似你。你会读成何济。嗏。打你没爹儿。快出门去。再后休来。恼我肝肠碎。〔合〕多谢先生指敎迷。 
　　【前腔】〔小生〕枉做男儿。凤入深林被鹊欺。空受乔才气。〔丑〕放你娘的屁。〔小生〕自恨时不遇。嗏。若得金榜挂名时。报娘恩义。他日身荣。方显男儿志。 
　　〔合前外〕不许争闹。若再闹。打二十板。天色晚了。收书放学。〔丑科外〕周瑞隆明日早来些。〔小生〕是。 

　　〔外〕读书休得恣猖狂。　　　　〔丑〕枉会读书没住房。 
　　〔小生〕休道朱门生饿殍。　　　　〔合〕也曾白屋出朝郞。 
　　〔外下丑〕周瑞隆。你走那裏去。方纔先生来。你却不说一声。〔小生〕一时间说不及了。〔丑〕放屁。〔打下〕 


　　第二十五出　训子 
　　【疎影】〔旦上〕愁云障海头。月冷空闺裏。生离死别。两处伤悲。梦裏人归。应嫌是沙场鬼。空留遗腹读诗书。愿取儒风不坠。 
　　独学无友。孤陋寡闻。想我孩儿在学读书。敢胜似前番了。若得他成人。也不枉了。正是黄金满籝。不如教子一经。〔小生上〕 

　　【临江仙】蒙娘严命去攻书。受尽万千羞耻。 
　　〔哭跌介〕我那娘。〔旦〕呀。我那儿。为何不在学中读书。怎么就回来了。〔小生〕 

　　【红衫儿】母亲敎孩儿从义学。早被人欺。〔旦〕莫不是林丑驴欺你。〔小生〕被那同窗朋友。搬喋是非。〔旦〕他怎么样欺负你。〔小生〕怎禁他打骂禁持。这寃屈诉谁。〔旦〕怎么不去禀先生知道。〔小生〕那先生呵。怜他是富室之儿。又何曾问取。 
　　【前腔】〔旦〕莫怪人欺你。自恨家无主。父身亡。娘独自。林公子呵。便打死我的孩儿。有谁来救取。〔小生〕母亲好伤悲。〔旦〕虽只是好伤悲。且宁耐。到书馆中去。攻书休得要懒痴。若得你一举成名。那时呵。谁不来敬你。 
　　【狮子序】〔小生〕他顽劣。娘怎知。况终朝他饱食暖衣。不似我守着几瓮黄齑。又怪我杨修捷对。班马勤读。琢磨不就。反生疾忌。他骂我穷酸寒贱。管封侯万里。索甚毛锥。 
　　【前腔】〔旦〕家贫窘。难度时。况娘身力薄势卑。只愁我旦夕丧在沟渠。〔小生〕连母亲也不护孩儿了。〔旦〕非是娘不护。也有怜儿意。争奈我家不如。力不如。势不如。与他们争不得闲气。〔小生〕学堂中朋友都是向他的。〔旦〕正是世情看冷暖。人面逐高低。 
　　孩儿起来。我送你到学裏去。先生不打你。〔小生〕我死也不到他家裏去读书。〔旦〕还不去。〔小生〕我决不去。〔旦打介〕 

　　【东瓯令】娘言语。兀自不遵依。可知朋友中间生是非。一番打骂不成器。亏娘受十余年吃遭际。他年若得锦衣归。端的是男儿。 
　　【前腔】〔小生〕男文墨。女针指。敎子读书爹所为。可怜不得趋庭训。断机将儿诲。他年便做锦衣归。早难道身挂老莱衣。 
　　休得与人争是非。　　　　从今学内去攻书。 
　　龙逢浅水遭虾戏。　　　　凤入深林被鹊欺。 

　　第二十六出　劝勉 
　　〔末上〕养子不教父之过。训导不严师之惰。前日周娘子送周瑞隆在此从学。因见他家贫。故留在家中吃些茶饭。不想我那丑驴。把他打骂去了。是何道理。不免叫他出来。训诲一番。丑驴那裏。〔丑上〕朝为田舍郞。暮登田舍郞。将相田舍郞。男儿田舍郞。〔末〕怎么有许多郞。〔丑〕郞多好种田。〔科介末〕我且问你。周瑞隆为何打了他回去。〔丑〕他吃我的饭。读我的书。倒又来羞我。怎么教我不要打他。〔科介〕 

　　【赏宫花】〔末〕文章敎尔曹。须当择友交。有人来就学。不肯好相交。只把家私来比并。不思量惟有读书高。 
　　【前腔】〔旦扯小生上〕不合闹炒。把君家书院扰。〔见介〕大人。小儿不合伤犯令郞。念儿年幼小。有罪望相饶。〔末〕非干令郞之事。〔旦〕自是村童无礼义。非干富室小儿骄。〔丑小生相打介〕 

　　【前腔】〔末〕你孩儿眞可敎。我那畜生。因怪他读书易晓。〔指丑介〕况又是为人之道。尙兀自与他厮闹。是你欺他幼小。懒读书将他聒噪。你在学堂内。如何比富豪。朋友当择其善。如何鱼水不相交。 
　　【前腔】〔旦〕主人家。勤敎道。一会间打骂数遭。他那裏汪汪垂泪。犹兀自道他虚骄。〔丑小生科〕你多言聒噪。可知道与人争较。你在人门下。须当要做小。〔末〕莫敎令郞做小。〔旦〕若无渔父引。怎得见波涛。 
　　〔末〕叫书童快请先生出来。〔外上〕白日莫闲过。靑春不再来。〔见介末〕先生。二子昨日为何争闹起来。〔外〕昨日背书。周瑞隆背得出。令郞背不出。我着瑞隆羞了他一羞。就打将起来。〔末〕先生还该痛治他。〔外〕有处。我如今出一对。对得出的不打。对不出的就打。〔末〕丑驴过来。先生要出对。怎么好。〔丑〕爹爹。对是对不出。要打便打。〔末〕胡说。待我出一对。我出桃开。你对李长便了。先生。你出的对疑难。他们对不出。待我出一对罢了。桃开。〔小生〕李长。〔丑〕老人。〔外打介丑〕里长不打。倒打老人。〔末外〕 

　　【生姜芽】他娘亲特地来。惮勤劳。从今学业须精造。听娘道。休要顽。休要搅。一时非礼相干冒。从今有过须当敎。〔合〕只愿他日上靑霄。功名皆赖天公造。 
　　【前腔】〔旦小生〕从今望琢磨。谢甄陶。自怜无可为师报。眞堪笑。得进身。别图报。封亲显祖添荣耀。一时纹变南山豹。〔合前〕 

　　【尾声】闲是闲非休争闹。学堂中继晷与焚膏。努力攻书莫惮劳。 
　　闲是闲非不足论。　　　　主人只合让三分。 
　　试看满朝朱紫贵。　　　　纷纷尽是读书人。 
　　〔外〕试期将近。周瑞隆可与丑驴同去赴考。〔末〕大娘子。一路盘费。都是我的。〔旦小生〕多谢了。〔下丑〕先生走来。〔外〕怎么。〔丑〕要我去赴考。取个老婆与我纔去。〔外对末介末〕小儿未曾成人。不讨与他。〔丑〕那裏有家火。教我做人。〔下〕 


　　第二十七出　应试 
　　【一翦梅】〔旦上〕月满孤房泪满衣。痛忆良人。屈丧天涯。黄沙骨冷梦难归。争奈家贫。难敎孩儿。 
　　奴家家贫力薄。勉以诗书教子。今当大比之年。欲着孩儿求取功名。不知他学问如何。不免叫他出来商议。瑞隆那裏。〔小生上〕 

　　【前腔】寡妇孤儿共守贫。兀坐书斋。堕泪纷纷。黄昏独自掩柴门。我做孤儿。爹做孤魂。 
　　〔见介旦〕孩儿。大比之年。你可上京求取功名。倘得一官半职。一则可以继周氏家声。二则可以雪父母之耻。〔小生〕孩儿也只愿如此。问寝承颜。难效三牲之养。扇凉温暖。可报十月之恩。父死母孤。合当在家侍奉。应举求名。又是显亲之道。为此两难。如何是好。〔旦〕孩儿。三年一度。不可挫过。就此起程。〔末上〕大比因时举。乡书以类升。有人在此么。〔见介小生〕原来社长公公。请进。〔见旦介旦〕公公。今到寒家。有何话说。〔末〕老夫此来。别无他话。如今春试在迩。令郞有此才学。不去应举。更待何时。〔小生〕功名之事。非不要去。争奈母亲在堂孤独。囊橐萧然。以此两难。不敢远行。〔末〕何为此小节。有误前程大事。老夫薄礼相赠。〔小生〕多谢公公。〔旦哭介末〕娘子。送子求名。乃是美事。何故啼哭。〔旦〕社长公公。你不知道。古人云。男子有行。则父送之。女子有行。则母送之。教子读书。送子求名。俱是他父亲之事。今日只有我在。不见他的父亲。不由我不伤感也。 

　　【二郞神】愁无极。只为送孩儿。不见亲爹在侧。曾送我儿夫遭配役。不想今日又送孩儿科场求取官职。儿去科场必有荣贵日。爹去后绝无信息。〔合〕离别泪把当年离恨提起重滴。 
　　【前腔】〔小生〕卽日堂前拜别。促装往上国。娘在家中。莫为儿惨戚。儿去途中思娘越添悲忆。便做蟾宫折桂客。要荣我灵椿怎得。〔合前〕 

　　【三段子】〔末〕劝君此行赴南宫。文场战敌。下笔有神。顷刻赋日华五色。若还果得文章力。谩自步蹑云梯路。管取荣登仙桂籍。 
　　【归朝欢】〔小生〕孩儿去。孩儿去。自免叹息。怕光阴如梭过隙。〔旦〕若荣耀。若荣耀。早归驰驿。莫留恋花街柳陌。倚门望你身脱白。须作禹门惊雷客。莫比庸凡空点额。 
　　【尾声】〔末〕此行稳作蟾宫客。休恋红楼颜色。〔旦〕早早回归。休敎娘泪滴。 
　　〔小生〕今朝拜别赴春闱。　　　　〔旦〕欲上靑霄未可期。 
　　〔末〕若得锦衣归故里。　　　　〔众〕果然端的是男儿。 

　　第二十八出　选场 

　　第二十九出　报捷 
　　【剔银灯】〔旦上〕孩儿去京华。拜紫宸。一别后杳无音信。知他有着荷衣分。知他是依旧白身。思之敎人断魂。无由得音信到我门。 
　　【前腔】〔末〕我当初原是个解人。周秀才不曾身殒。中途放他逃得命。都道他果作孤魂。如今他孩儿步云。特来报父子喜音。 
　　自家解人张文是也。当初张敏与我银子。教我中途打死周羽。若打死了他。如今孩儿高中。必然报仇。我也难免。如今买下登科录。径到他家报喜。说出前因。有何不可。此间已是。不免径入。〔见介旦〕押狱哥。多年不见。到此何干。〔末〕特来报喜。〔旦〕有甚么喜。〔末〕令郞高中第九名进士。除授吴县尹。请看登科录。〔旦〕果然孩儿中了。谢天谢地。〔末〕令郞是小喜。还有大喜。〔旦〕还有什么大喜。〔末〕娘子请猜一猜。〔旦〕 

　　【倾杯序】闷积愁堆。恨经年寃苦。无由得解。见说孩儿乍登甲第。略展愁怀。闻伊贺喜。你说道这般喜事。使奴惊怪。更不知这桩喜事。还从那得来。 
　　【前腔】〔末〕堪哀。你丈夫记当初配广南。是我亲押解。恨张敏不仁。与我钱财。要将伊夫壻打死天涯。感得神明托梦。放他脱离。免他灾害。若要寻亲。相见须到鄂州界。 
　　【前腔】〔旦〕如今谢你们得放身。便死也相感戴。二十年来永绝音耗。每日忧怀。愁锁妆台。报道儿占大魁。我夫还在。担搁狼狈。大哥。你说这桩喜事。到添我一般哀。 
　　〔末〕周先生在鄂州地方。令郞回来。若要寻取。径往他处便了。〔旦〕小儿回来。登门相谢。 

　　〔旦〕定将恩怨说孩儿。　　　　你是恩人我怎知。 
　　敎子喜登黄甲第。　　　　寻亲须到鄂州岐。〔末下小生众上〕 【似娘儿】平地一声雷。桃浪暖已化龙鱼。曲江赐罢琼林宴。宫花帽簇。天香袍染。高步云梯。 
　　一子受皇恩。全家食天禄。下官承母命赴试。且喜一举成名。蒙圣恩除授平江路吴县县尹之职。回家请取母亲。一同赴任。此间已是自家门首。左右回避。〔众下见介〕母亲请上。待孩儿拜见。〔旦〕你且不要拜我。先去拜你的父亲。〔小生〕母亲差矣。孩儿在娘怀抱。就没了父亲。如今那裏去寻父亲。〔旦〕我只道是孝顺之子。原来是忤逆之儿。兀的不气杀我也。〔小生〕 

　　【入破】衣锦还乡里。谁不生欢喜。我娘亲缘何番成一段愁緖。欲问还疑。未审孩儿有何罪。望娘恕责罚。从娘命。儿不敢违。〔旦〕你怎知。我吃尽万千狼狈。不因你我也丧沟渠。肯受他人禁持。〔小生〕料想我爹行。必受何人寃屈。我是个不孝儿。长养成人。兀自不知娘的就裏。〔旦〕为筑河堤。无钱使用。吿求张敏借钱使。谁知他虚塡了空头文契。把他人杀死。诬吿你爹做杀人重罪。他计嘱官司。把你爹屈招认罪。后来逼我强婚不从。只因你在娘身。已无可推辞。只得把花容剖破。方得两分离。只这刀痕。是你娘伤心痛处。 
　　【滚】〔小生〕听说痛言。听说痛言。使儿心碎。二十载。娘受苦。儿不闻。逆天罪大恨张敏不仁。恨张敏不仁。把我爹娘谋计。这奸贼誓不同天。难容在世。拚弃了官。拚弃了官。纵杀他。只准复雠罪。〔旦〕孩儿。杀了人要做囚犯。〔小生〕宁做重囚宁做重囚。不杀他被人笑好羞耻。〔旦〕休得差池。休得差池。爹陷他乡里。不去寻亲。在此闲争甚的。〔小生〕母亲。孩儿此事。必定要报仇。〔旦〕若去报仇。若去报仇。必落囚牢裏。儿遭罪。娘思忆。爹不归。一家裏都荒废。〔小生〕不审爹行。不审爹行。灾祸如何脱离。目今流落何方。还是甚处。〔旦〕解人张文说。押解你爹爹去时。神祠裏。感梦相怜。放他脱离。〔小生〕要寻父亲。到那裏去寻。〔旦〕你若去寻亲。若去寻亲。只在鄂州界裏寻端的。目今便作行计。又添我别离泪垂。 
　　〔小生〕孩儿怎敢不去。二十年没了父亲。今日见说爹在他乡。孩儿千欢万喜。岂不闻朱寿昌之事乎。幼年失了母亲。后来长成。弃官寻母。访于西川相会。朝廷以为盛事。只不知爹爹怎生模样。望母亲说与孩儿知道。〔旦〕 

　　【金落索】说起眞可怜。那有孩儿不识亲爹面。自别后二十年。略略彷些仪容。说与孩儿看。身材小更短。瘦容颜。白净脸微须。一双淸秀眼。他平昔在家呵。宽衣博带。做个儒生扮。只怕流落他乡不似前。堪怜。念爹行不在。孩儿不识。使娘难言。 
　　【宜春令】〔小生〕爹容貌。儿一般。得相逢在途路间。若还认得。怎生拆散。只愁他寄迹深院。何由得寻觅方便。傥得见。如何说得许多根缘。 
　　【梧桐树】〔旦〕怕他栖身在店肆间。怕他寄迹在谁门馆。怕他酒肆茶坊。寺院和宫观。我那儿。你逢人下礼。先访问周维翰。说道边配邕州身幸免。说临别妻子方怀孕。说离了家乡二十年。终须见。只愁你囊无挑药。那取盘缠。 
　　【宜春令】〔小生〕盘缠事。说又难。说将来恐娘心痛酸。程途路上。自能干办。〔旦〕把什么做盘缠。〔小生〕行医卖卜寻觅。〔旦〕行医卖卜。阻了路程。〔小生〕参官贵也须缉探。〔旦〕终不然去求吿人。〔小生〕孩儿刺血写经为念。 
　　【梧桐树】〔旦〕养你二十年。谁把你相轻贱。今日把身体伤残。怎不敎娘怨。毁伤身己。使娘痛难言。一点血流。使娘一点泪涟。不将手指刺破在人前吿。怎能勾骨肉团圆一处欢。天怜念。恁娘留恋。儿莫留连。 
　　【宜春令】〔小生〕辞亲去。怎敢延。辨行程。把衣装改换。儿今去也。劝娘休念。途中邂逅相逢。知爹是恁般丰范。望娘亲将何凭据。与爹一观。 
　　〔旦〕你也说得是。我写一封与你去。 

　　【一封书】妻郭氏。寸笺上达儿夫周解元。从别后。苦万千。张敏不仁难尽言。今喜孩儿得中选。弃职寻亲到海边。见鸾笺。莫留连。及早回来雪大寃。 
　　【罗帐裏坐】从他别后。心事万千。我欲尽写。那取长笺。略略写些大纲。敎他放下心宽。欲将两字报平安。等不得封皮泪干。 
　　【前腔】〔小生〕儿今拜别。辞娘去远。急忙便走。自觉步履不前。〔旦〕我儿去了。如何又转来。〔小生〕欲言心事。敎我珠泪涟涟。〔旦〕有何心事。〔小生〕未审爹爹几时还。谁把我娘亲看管。 
　　【前腔】〔旦〕我辛勤惯历。吃尽万千。你若挂心。怎得爹见。与我仔细遍寻。莫惮长远。直须寻见父方还。莫为娘行便转。 
　　【前腔】〔小生〕今日儿去。愁怀万千。有人问起孩儿。只说孩儿赴任之官。〔旦〕为何。〔小生〕恐张家贼子又逞凶顽。若还中路稍迟延。只恐孩儿不免。 
　　【尾声】伤心只得强分散。两下裏悬悬望眼。何日母子夫妻一处欢。 
　　【哭相思】〔旦〕莫为娘行便转归。〔小生〕劝娘宽取莫思儿。世上万般哀苦事。无非远别共生离。〔小生下〕 

　　【前腔】〔旦〕儿去也泪双垂。儿行千里母心随。敎娘望断南来雁。一日思儿十二时。〔下〕 


　　第三十出　遇恩 
　　【西地锦】〔生上〕天恩大布均瞻仰。喜一身幸脱罗网。 
　　彩凤朝衔五色书。阳春忽布网罗除。已将心变寒灰后。岂料光生腐草余。思故里。意踌蹰。咫尺天涯音信稀。可怜收录恩难报。刻骨铭心不敢违。小生幸遇天恩。欲回故里。不免请李员外出来。拜辞而去。言之未已。员外早到。〔外上〕几载相看胜嫡亲。笑谈诗酒乐晨昏。今朝又向阳关别。唱彻骊驹不忍闻。〔见介生〕多蒙大恩。感之不尽。得遇恩宥。欲归故乡。〔外〕你要回去。敢是家下有慢先生。故此思归。〔生〕恩深难报。何出此言。〔外〕先生一向在此。情投契合。正好盘桓。意欲屈留几日。争奈你离家日久。故此不敢强留。〔生〕小生有拙词一帖。名曰台卿集。送与员外。留为后会表照。〔外〕多谢佳章。我有白金十两。奉为路费。〔生〕重承厚赐。何以克当。 

　　【锦堂月】命蹇时乖。萍踪梗迹。多蒙大恩提携。此身生还。没齿怎忘恩义。便待要结草衔环。更未卜何时重会。〔合〕分别去。冷落书斋。朝夕与谁相对。 
　　【前腔】〔外〕应知。数载蜗居。相看淡薄。斯文彼此相会。契合情投。临岐怎忍分袂。但愿你早到家园。亲骨肉仍同欢会。〔合前〕 

　　【侥侥令】〔生〕恩多难撇漾。欲去意迟迟。只恐水远山遥难相会。欲报这深恩知甚日。 
　　【尾声】萧萧行李西风裏。西出阳关无故知。如遇鳞鸿寄便书。 
　　此别恨绵绵。　　　　恩多难尽言。 
　　不辞千里远。　　　　保重到家园。 

　　第三十一出　血书 
　　【缕缕金】〔小生上〕蒙娘命。去寻亲。奔波涉远水。好艰辛。来到鄂州界。人烟相近。向人前刺血写经文。殷懃问缘因。殷懃问缘因。 
　　周瑞隆承母命来寻父亲。此处已是鄂州界上。人烟凑集。不免上前刺血写经。 

　　【抛诵子】刺血写经结良因。七轴莲花字字新。身体发肤受父母。毁伤身己为寻亲。〔合〕南无佛。阿弥陀佛。 
　　〔外〕宾客不来门户俗。诗书不教子孙愚。呀。道人着地而坐。你在此怎么。〔小生〕小道刺血写经的。〔外〕刺一字要几文钱。〔小生〕 

　　【前腔】休言一字値千金。刺血写经有来因。父母在堂不恭敬。何用灵山见世尊。 
　　〔合前外〕你家住在何处。〔小生〕 

　　【前腔】小道家住本河南。涉水登山有万千。刺血写经心自苦。寻亲到此万般难。〔合前〕 

　　【香柳娘】〔外〕你刺血写经。刺血写经。欢喜敬承三宝。缘何未写先有恓惶貌。看出家人做作。看出家人做作。只合散诞与逍遥。这般哭号陶。若惜疼怕痛。若惜疼怕痛。别作生涯计较。何须苦恼。 
　　我且问你。为何不曾刺破。先啼哭起来。〔小生〕小子不是刺血写经的。只为寻父亲不见。将此做行头。〔外〕你父亲那府人氏。〔小生〕 

　　【前腔】开封府住居。开封府住居。〔外〕你父亲离家几时了。〔小生〕离家二十年了。〔外〕姓甚名谁。〔小生〕周羽姓名。维翰是表。〔外〕为甚事到此。〔小生〕被人陷害。被人陷害。母亲泣别时。我小子呵。七个月娘怀裏。〔外〕后来怎么。〔小生〕别后生下小子呵。敎读书应举。敎读书应举。弃官寻父亲。都是母亲敎道。 
　　〔外〕敢问门下尊讳。〔小生〕学生周瑞隆。今科得中第九名进士。〔外〕原来是位大人。失敬了。你令尊周维翰。在我家二十余年。今遇天恩大赦。辞别老夫回去了。早来得一两日。也得相见。〔小生〕旣然如此。待我赶上去。〔外〕休要急性。你是他背生之子。路上相逢。皆不认得。留一本台卿集。是令尊赐我的。今送与你。沿途看去。有人认此诗。这就是你父亲了。〔小生〕多谢了。大恩人请上拜谢。 

　　【淸江引】严父在府。谢你周全不小。粉骨碎身恩难报。不因渔父引。怎得见波涛。〔合〕寻亲见了。骨肉团圆欢笑。 
　　【前腔】〔外〕令尊在此留诗稿。离寒家不久休焦燥。你弃官寻父亲。怜伊受劬劳。〔合前〕 

　　伊父飘零二十年。　　　　荷蒙收录得周全。 
　　分明指与平川路。　　　　莫把忠言作恶言。 

　　第三十二出　相逢 
　　【缕缕金】〔生上〕家乡远。路途贫。多行十数里。不觉又黄昏。鼓角声悲咽断柴门。此间投一宿。奔前程。途中寂寞暗消魂。寂寞暗消魂。 
　　江静潮初落。林昏障未开。暗香浮动处。应是陇头梅。天色已晚。此间借宿一宵。明日早行。店主人有么。〔丑〕门庭洒扫绝埃尘。月色风光照四隣。门外大书天下馆。家中安歇四方人。那个。〔生〕我是投宿的。〔丑〕来晚了。没有房子。〔生〕年老行不上。以此晚了。〔丑〕还有什么人。〔生〕单身又无行李。但得一席之地。便可安身。〔丑〕裏边有一间书房。你且进来睡了罢。〔下生〕多谢。正是一觉放开心地稳。梦魂从此到阳台。〔睡介小生上〕 

　　【前腔】心悒怏。好艰辛。孤村闻犬吠。风雪夜归人。此间一宿店。投奔好安身。思亲回首望孤云。回首望孤云。 
　　迭迭遥山望白云。疎疎微雨弄黄昏。松声更带溪声急。不是离人也断魂。自家来到鄂州界。得遇李员外。说我父亲回去了。赶上来多行几步路。不觉天晚不免此间借宿一宵。店主人有么。〔丑上〕谁人。〔小生〕是借宿的。〔丑〕来迟了。没有所在。〔小生〕单身又无行李。但得一席之地。便可安身。〔丑〕裏面书房裏。有一个老客长。你与他同睡何如。〔小生〕多谢。店主人有火借些。〔丑〕有。正是一叶浮萍归大海。人生何处不相逢。〔下小生〕三冬客旅叹悲辛。抱膝灯前影伴身。暗想家中人夜坐。沉吟忆着远行人。蒙李员外与我一本台卿集。乃是我爹爹所作。天呵。周瑞隆收得父亲诗一本。带得母亲书一封。只见二亲笔迹。不见二亲之面。好伤感人也。 

　　【驻马听】梗迹蓬飘。跋踄山川岂惮劳。只为寻亲到此。母亲悬望。目断魂消。恓惶两字在怀抱。不眠愁对孤灯照。谁与我伴寂寥。惟有随身瘦影。与我不相抛。 
　　我心上有事。睡不着。他心上无事。这等好睡。 

　　【前腔】意逸心骄。熟睡鼾齁无事老。他那裏安然寝睡。高枕无忧。其乐滔滔事不关心。一任自淸高。关心者乱添烦恼。一般为客在今宵。如何两般烦恼。敎我痛不了。 
　　〔生〕这人不达时务。行路辛苦。图觉好睡。只管絮絮叨叨。岂不闻食不语。寝不言。〔小生〕是。小生不是了。〔生〕不是你不是。倒是我不是。〔小生〕好没来由。他自睡。我自睡。被他抢白了这一场。也不要怪他。这是我命该如此。李员外与我台卿集。连日在路不曾看得。今晚灯前展开看一看。〔念介〕几载藏名鬻饼家。半生逃死客天涯。当时不遇孙宾石。应对东风怨落花。这是东汉赵岐的故事。被他人陷害。逃于北海。幸得孙宾石收录。我父亲得李员外收录。感此意。作此诗。 

　　【前腔】写怨挥毫。不是逢人作解嘲。似孔明吟梁甫。赵岐危迍。屈子作离骚。二十年离恨可知道。笔端写不尽凄凉调。好笑我母亲。周瑞隆十二十三。不省人事。十五十六。也知人事。那时不教我寻父亲。今日叫我寻。却不迟了。情况最难熬。早一日寻亲见了。免得受煎熬。 
　　更深夜静。神思困倦。不免睡了罢。正是蝴蝶梦中家万里。杜鹃枝上月三更。〔睡介生〕正是愁人莫与愁人说。说与愁人展转愁。我正睡之间。听得小客语言。好似河南人声音。又说什么台卿集。这是我做来送与李员外的。如何到在他手裏。他如今睡了。待我起来看一看。〔看惊介〕 

　　【忒忒令】这诗集是我亲手做来。不审他缘何收在。且住。若是李员外家中之人。一个个都是我认得的。且待我将灯照看。是那一个。呀。觑着他庞儿俊。似我妻厮类。试将他语言猜。他丰范似开封府。这因由怎解。 
　　【前腔】〔小生醒介〕你为人眞个好呆。不肯睡只管惊怪。有何事将人■〈牙上心下〉怼。你起初可不道来。却不道食不言。寝不语。将人好梦惊回。 
　　〔生〕小客长休怪。方纔我听得你言语。好似我河南开封府声音。以此冒犯。〔小生〕小生正是开封府人。〔生〕老夫也是开封府人。正是乡人遇乡人。〔小生〕不觉也动情。老客长。请坐过来讲一讲。〔生〕我如今要回去。不知小客长何往。〔小生〕也要回家。〔生〕旣然如此。做一个伴儿同行。〔小生〕长者高姓。〔生〕 

　　【园林好】念我是周羽秀才。〔小生〕家中有什么人。〔生〕妻郭氏临别怀胎。〔小生〕贵表。〔生〕表字维翰相代。〔小生〕离家几时了。〔生〕离家有二十载。离家有二十载。 
　　【前腔】〔小生〕听原因令人可哀。呀。你是我的爹爹了。〔生〕我没有孩儿。你不要认差了。〔小生〕我是背生儿。逆天罪大。〔生〕你旣是我背生儿。叫什么名字。〔小生〕叫周瑞隆。〔生〕原来果然是我孩儿。我那儿。〔抱哭介小生〕二十年敎爹爹飘败。不厮见。泪盈腮。相见后。喜盈腮。 
　　【江儿水】〔生〕忆昔当年别。方纔在母怀。如今已有二十载。儿今成人身长大。但你爹娘两下愁无奈。我幸遇恩人相待。想你娘亲。必受十分狼狈。 
　　【前腔】〔小生〕爹陷他乡外。娘亲受苦哉。只因张敏厮禁害。〔生〕张敏无状。你母亲立志何如。〔小生〕要保全孩儿甘宁耐。〔生〕怎么绝得那寃家之念。〔小生〕把花容割破。方得他心改。〔生〕割破了面皮。好苦恼。曾教你读书么。〔小生〕敎子读书登第。〔生〕你登第了。谢天地。〔小生〕弃职寻亲。万里特来南海。 
　　【五供养】〔生〕儿今大魁。懊恨你爹身流落天涯。只愁你娘做了别人妇。爹做死尸骸。谁想道守节妇敎子成大才。背生儿寻父临边界。〔合〕提起当年事愁满怀。骨肉相逢。喜中变哀。 
　　【前腔】〔小生〕我无钱欠财。刺血写经。走遍天涯。天怜儿受苦。寻见父亲来。爹须见儿心眼开。娘凝望儿愁无奈。〔合前〕 

　　【川拨棹】〔生〕弹珠泪。我孩儿眞孝哉。若非你刺血写经。若非你刺血写经。父子们何由再会。苦娘亲。怎布摆。苦娘亲。怎布摆。 
　　【前腔】〔小生〕娘也应知爹貌改。〔生〕把什么为凭揣在怀。〔小生〕乍见爹欢喜颜开。乍见爹欢喜颜开。顿忘了娘书在怀。旧啼痕。方展开。新泪痕。滴下来。 
　　【临江仙】二十年前多少事。离愁别恨休论。将书寻父我儿身。痛怜亲骨肉。重返旧家门。 
　　〔丑上〕自不整衣毛。何须夜夜号。你二人絮絮叨叨一晚。搅得各房都睡不着。是何道理。〔生〕店主人。实不相瞒。这是我背生儿。二十年不曾相见。今日偶在宝店相逢。不觉伤感。为此惊动了列位。〔丑〕天下欢娱。不及父子相会。今在我店中相逢。岂非异事。恭喜。恭喜。〔生〕些须房金请收下。〔丑〕多谢。多谢。〔生〕店主人。我且动问。你鄂州界上李员外。你可认得么。〔丑〕我这裏店房都是他的。怎么不晓得。〔生〕原来如此。学生有一本书。烦店主人寄去。说道周维翰父子在店相会。千万与我多多致意李员外。〔丑〕当得。当得。 

　　百梦不如书一封。　　　　百书怎比一相逢。 
　　今朝剩把银缸照。　　　　犹恐相逢似梦中。 

　　第三十三出　惩恶 
　　【水底鱼儿】〔末上〕开设茶坊。声名满四方。煎茶得法。非咱胡调谎。官员来往。招接日夜忙。卢仝陆羽。也来此处尝。也来此处尝。 
　　自家生居柳市。业在茶坊。器皿精奇。铺排洒落。招接的都是十洲三岛客。应付的俱是四海五湖宾。来千去万。耳边厢听了多少淸谈。小心奉承。眼面上顿成几多欢喜。眞个是风流茶博士。潇洒酒家人。恐有吃茶的来。不免在此伺候。〔外上〕 

　　【夜行船】日永黄堂无外事。潜踪迹暗察民情。白叟休猜。黄童莫覩。违者断无轻恕。 
　　山城无事早休衙。闲逐东风看落花。行处莫教高喝道。恐惊林外野人家。下官范仲淹是也。本随朝宝谟阁侍制。蒙圣恩除授河南开封府尹。廉知河南一郡。俗恶民顽。倚强凌弱。恃富欺贫。我如今扮作客商。改换衣装。闲行市井之中。访察民间之事。此间一所茶坊。不免裏面一坐。茶博士那裏。〔末〕客官可是吃茶的。〔外〕你有什么好茶。拿来吃。〔末〕有茶在此。〔外〕此茶从何而来。〔末〕 

　　【好姐姐】此茶十分细美。看烹来过如陆羽。一泉二泉。试尝君自知。休轻觑。路逢侠客须呈剑。不是才人不献诗。 
　　【前腔】〔外〕此茶风生两腋。要乘此淸风归去。三锺四锺。非吾苦要吃。只愁取。苍生命堕巓崖裏。地位淸高总不知。 
　　【前腔】〔净上丑随〕我们熏熏醉归。〔丑〕员外。许多相公在此送。〔净〕请了。多谢得诸公陪侍。到茶坊坐地。好茶吃几杯。〔末〕茶博士接员外。〔丑〕起去。〔净〕茶博士。好茶且请张员外。醉倒王公旧酒垆。 
　　〔末推外介〕快起来。张员外来了。走过。走过。〔净〕这是什么人。〔末〕是远方买茶吃的。〔净〕怎么见我也不回避。〔末〕远方人不晓得员外的。〔净〕旣是不晓得的。你何不与他说。可打这厮。〔末〕员外请茶。〔净〕这茶不中吃。拿去。可恶。〔末〕小的本钱欠少。〔净〕宋淸。他旧年领我多少银子。〔丑〕领十个。还了二十个了。〔净〕宋淸。再与他十个。〔末〕利钱望员外饶些。〔净〕饶你些。只还一十五个。明日来领。不来领要打。〔末〕晓得。〔净〕走不动了。取轿来。〔外走介净〕你这狗才。我起初饶了你。怎么转来又捱我一捱。你来讨死。宋淸。与我锁了。你不认得我张老爷。本府知府范仲淹。也让我一马头。〔外〕范仲淹。你也认得。〔净〕前日在京中与我求玉带。我就送两三条与他。他只是这一两日到任。我着人去接他去了。你若无礼。取个帖子。送到府裏。摆布你。〔外〕怎么摆布我。〔丑〕你不晓我家火牢也有。水牢也有。张千惯会使计。那宋淸惯会杀人。你若无礼。我就杀了你。〔外〕淸天白日。难道杀人。〔丑〕希罕杀你一个。我也曾杀几个人过。我怕那个。拿他家去。〔外〕我是斯文人。拿我家去怎么。〔净〕旣是斯文人。饶他去罢。〔末〕茶博士送员外。〔丑〕去。〔净丑众下外〕茶博士。他是那一部的员外。〔末〕不是中进士的员外。当地土豪。称为员外。〔外〕怎么这等强横。你将他平日事情。说与我知道。〔末〕小人不敢说。倘他知道。小的身家就难保了。〔外〕不妨。你且说来。〔末〕 

　　【孝顺歌】张员外。太不仁。家私巨万。把人并呑。〔外〕怎么不与他争论。〔末〕有钱可通神。谁敢与他相争论。若有冒犯他的。拿到官府去。有甚么十分打紧。〔外〕你为何这等怕他。〔末〕量我小小茶坊。怎不容忍。多少人家。被他陷作齑粉。〔外〕他的勾当。可细说来。〔末〕若说他做作。敎君不忍闻。〔外〕但说不妨。〔末〕若说是非者。便是是非人。 
　　〔外〕你这裏有什么人被他害了。 

　　【前腔】〔末〕有个周维翰。家最贫。官差做夫身受窘。他有妻。貌娉婷。无钱去吿张敏。那张生喜欣。〔外〕敢是多要他些利钱。〔末〕将一纸文契去。把实契虚塡。索钱甚紧。〔外〕可曾还他。〔末〕无可偿还。要他妻儿折准。〔外〕那妇人从也不从。〔末〕他守节不允情。又使机谋害人命。 
　　〔外〕又是那个吃他害了。〔末〕 

　　【前腔】他一朝怒生嗔。把黄德枉杀身。把那尸首呵。抬在周家后门。诬吿官司。屈敎他认。〔外〕那周羽怎么了。〔末〕把他边配邕州。做了无主孤魂。休泄漏这段情。咱和你。不安稳。 
　　〔外〕想是要营构他妻子。故下这般毒手。〔末〕 

　　【前腔】要他妻子强逼婚。那佳人抵死不肯允。一朝把花容割破做疮痕。方得离分。他有个背生孩儿。生得十分聪俊。〔外〕孩儿怎么不与父亲报仇。〔末〕方纔及第回来。那佳人敎子寻亲。 
　　〔外〕周羽去几年了。 

　　【前腔】〔末〕去了二十载没信音。人来报说周羽存。若得苍天怜悯。令他见父亲。说起伤情。〔外〕当初怎么不吿。〔末〕那有廉吏淸官。断雪寃恨。〔外〕他做这样歹事。再有何人被害。〔末〕说不尽为富不仁。 
　　〔外〕多谢茶。三钱银子在此。〔末〕多谢了。 

　　〔外〕此人如果太奸豪。　　　　天网恢恢岂可逃。 
　　〔末〕不如闭口深藏舌。　　　　到底安身处处牢。 
　　〔末下外吊场〕有名岂在镌顽石。路上行人口似碑。开封府封丘县有此等顽民。下官怎么不惩治他。叫左右拿公服。到公馆去。〔末众拿袍带上介开门介外〕叫地方。〔丑见介外〕我问你。地方上有个张敏么。〔丑〕有。〔外〕他平日有什么恶迹。从实说来。不可稳瞒。〔丑〕他倚恃土官名分。虚塡巧取人财。饥荒谷米价高抬。私置牢狱杻械。强占良人妻女。故杀人命堪哀。把持官府也忒该。爷爷拿下与万民除害。〔外〕叫左右。与我快拿来。〔末应介朝内叫介〕张员外在家么。〔内〕是谁。〔末〕本府范爷请。〔净上〕来了。叫宋淸快牵羊担酒。去贺太爷。叫张千送帖子。〔末〕禀老爷。张敏正来贺老爷。〔外〕他进来之时。把大门闭了。着他低头进来见我。〔末〕员外。禀过太爷了。着你低头进去相见。〔净〕作怪。每常太守待我出来迎接。这个太守教我低头进来。待我进去。张敏拜贺老爷。〔外〕咄。抬起头来。〔净〕不敢。呀。就是茶坊裏见过的。〔外〕叫左右剥了他的衣服。〔净科外〕你是什么人。敢戴大帽。〔净〕遮阴而已。〔外〕你怎么轿马出入。〔净〕代步而已。〔外〕你怎么重檐滴水房子。〔净〕门面而已。〔外〕你怎么私置牢狱。〔净〕禁治而已。〔外〕你怎么强占人妻。〔净〕高兴而已。〔外〕你家日日鸣锣击鼓。〔净〕作乐而已。〔外〕你怎么私剥耕牛。〔净〕当小菜而已。〔外〕我且问你。二十年前。故杀隣人黄德保正。诬陷周羽。可是实情么。〔净〕这些小事。已经大赦。也问我不得了。〔外〕这厮还要调嘴。人命大事。十恶不赦。好好快供上来。〔净〕 

　　【普天乐】供状人。名张敏。年四十。图家庆。自不合强占民田。高抬米价。又不合逼人家女子婚配。私置牢狱将人禁。是此供招。并无一字虚认。 
　　〔外〕他的妻子。怎么不拿来。〔末〕出家去了。〔外〕这也罢了。把张敏家私给散与被害之人。把张敏上了枷。待我中奏朝廷。候旨发落。 

　　【五马江儿水】天网疎而不漏。张敏这厮呵。你为人太不悛。从前作过。赦后结寃。万剐凌迟谁见怜。〔合〕休想再生还。押配邕州路远。如履深渊。 
　　【前腔】〔净〕自小生来豪杰。家中颇有钱。谁想今朝受罪。多与盘缠。好酒请咱吃几碗。〔合前〕 

　　张敏为人毒太多。　　　　天网恢恢怎恕他。 
　　嫩草怕霜霜怕日。　　　　恶人自有恶人磨。 

　　第三十四出　完聚 
　　【破阵子】〔旦上〕几载离夫别子。终朝少喜多忧。为怕愁来眉不扫。却被愁来白了头。凝眸两泪流。 
　　受屈飘零海角。寻亲应到天涯。此行见否事如赊。独守谁怜孤寡。空把柴门倚徧。黄昏数尽归鸦。敢因反哺不还家。游子未归膝下。奴家教子寻亲。离家半年。并无音信回来。知我孩儿安否若何。知我丈夫存亡如何。教奴家睡寝不宁。昨夜灯花结蕊。今朝喜鹊声喧。不知喜从何来。 

　　【剔银灯】灵鹊噪。何喜可报。莫不是爹儿归早。牛郞织女伊通报。一岁裏一度河桥。听噪一声声渐高。有何事卽忙便到。 
　　【挂眞儿】〔生小生上〕跋踄山川知几许。今朝喜见故园桃李。 
　　此间已是自家门首。孩儿你先进去。〔小生见旦介〕孩儿回来了。〔小生〕爹爹在外面。〔生旦见哭介〕 

　　【哭相思】谁料今朝重厮见。似珠还合浦镜重圆。 
　　〔生〕自别家乡二十年。脱离灾难荷天怜。〔旦〕今朝喜得重相见。〔小生〕满捧明香拜谢天。〔生〕深亏娘子守节。教子成名。感激不尽。〔旦〕想起当年分别。只道夫妻没有相见之日。今朝又得团圆。一家犹如再生。〔小生〕爹爹母亲请坐。待孩儿拜见。〔生旦〕行路辛苦。不须拜罢。〔小生〕 

　　【刮鼓令】儿不孝有罪。叹当初在娘怀抱裏。恨杀仇人张敏。起谋心将恶计施。严父配边隅。逼勒母亲偕伉俪。要全节义损芳姿。家无主。囊又虚。朝思暮想锁双眉。今日裏重再会。一家门裏喜无虞。 
　　【前腔】〔生〕思昔日困危。被官差去筑堤。只为无钱支应。将空约张家去吿取。因见我娇妻。谁知从此起祸危。虚塡钱数恣非为。杀人命。诬陷取。官司不辨是和非。屈招罪。远配离。今朝喜得返乡闾。 
　　【太平令】〔末上〕奉奏丹墀。节孝情词已备知。都堂勑令临边地。办香案。秉威仪。 
　　【前腔】〔生〕家本寒微。受禄无功空自愧。多蒙保奏承恩庇。劳使臣。到寒居。 
　　〔末〕圣旨已到。跪听宣读。皇帝诏曰。朕惟教化者。刑政之本。刑政者。辅治之基。今有河南开封府知府范仲淹。奏闻吴县知县周瑞隆。有母郭氏。早相夫而同受甘苦。夫遭陷而奋不顾身。势逼临危。毁容以全节。课书教子。弃职而寻亲。同归故里。能复父仇。此人情所难。朕实嘉焉。张敏怀狼虎之心。合当处斩。已经赦宥。远配万里为民。周瑞隆升苏州府知府。父周羽封封丘县尹。母郭氏封贞洁宜人。各加褒异。以厉风俗。仍赐冠带。以荣终身。毋负朕意。望阙谢恩。〔生旦小生〕万岁。天使大人请坐。待茶。〔末〕不劳。〔下众合〕 

　　【大环着】感慈亲敎子。感慈亲敎子。跋踄山川远寻取。千辛万苦皆经历。刺血写因依。去鄂州界裏。感得恩人与父台卿集。偶来旅邸。父子相逢。一旦眞奇异。喜重相会。从今暮乐朝欢。休把良辰费。为富不仁。今已遭边配。方遂吾心意。 
　　【尾声】一还一报君须记。古往今来放过谁。贤者贤来愚者愚。 

　　寻亲记终 
