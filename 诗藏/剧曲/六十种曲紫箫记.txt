《六十种曲 紫箫记》

（明）汤显祖 着

（明）毛晋 辑


紫箫记

（明）汤显祖 着 

绣刻演剧十本

第五套

锦笺
蕉帕
紫箫
水浒
玉玦
灌园
种玉
双烈
狮吼
义侠 

绣刻紫箫记定本 

●紫箫记目录 

第一出
开宗 

第二出
■〈又上又下〉集 

第三出
探春 

第四出
换马 

第五出
纵姬 

第六出
审音 

第七出
游仙 

第八出
访旧 

第九出
托媒 

第十出
巧探 

第十一出
下定 

第十二出
捧盒 

第十三出
纳聘 

第十四出
假骏 

第十五出
就婚 

第十六出
协贺 

第十七出
拾箫 

第十八出
赐箫 

第十九出
诏归 

第二十出
胜游 

第二十一出
及第 

第二十二出
惜别 

第二十三出
话别 

第二十四出
送别 

第二十五出
征途 

第二十六出
抵塞 

第二十七出
幽思 

第二十八出
夷讧 

第二十九出
心香 

第三十出
留鎭 

第三十一出
皈依 

第三十二出
边思 

第三十三出
出山 

第三十四出
巧合 

第一出
开宗

【小重山】〔末上〕瑞日山河锦绣新。邀欢临翠陌。转芳尘。共攀桃李出精神。风色好。西第几留宾。

银烛映红纶。此时花和月。最关人。翠盘轻舞细腰身。娇莺啭。一曲奏阳春。

〔末〕众宾请勿諠。见今后房子弟搬演李十郞紫箫记。听贱子略道家门大旨。 

【凤凰台上忆吹箫】李益才人。王孙爱女。诗媒十字相招。喜华淸玉管。暗脱元宵殿试十郞荣耀参军去七夕银桥。归来后。和亲出塞。战苦天骄。

娇娆汉春徐女。与十郞作小。同受飘摇。起无端贝锦。卖了琼筲。急相逢天涯好友。幸生还一品当朝。因缘好。从前痴妬。一笔勾消。

李十郞名标玉简。



霍郡主巧拾琼筲。

尙子毗开围救友。



唐公主出塞还朝。 

第二出
■〈又上又下〉集

【珍珠帘】〔李十郞上〕春明晓灿。靑帝瑞临东观。云气光华重旦。红日丽长安。人傍灵台风转。芳椒今已献。庆元会万年觞满。彩胜出宫花。柳色靑袍欲换。

帝里新元会。天门拂曙开。瑞云生宝鼎。暖吹度灵台。万户宜春帖。千官献寿杯。丹墀多计吏。搦管问贤才。小生姓李。名益。字君虞。陇西人氏。先君讳揆。前朝相国。先母辛氏。狄道夫人。贵袭貂裘。祥标鹊印。朱轮十乘。紫诏千篇。王子敬家藏赐书。率多异本。梁太祖府充名画。并是奇踪。小生少与穷玄。早持坚白。熊熊旦上。层城抱日月之光。闪闪宵飞。南斗触蛟龙之气。对江夏黄童之日晷。发淸河管辂之天文。兄弟十人。生居其末。俗号十郞。正是贾家三虎。伟节最着。荀氏八龙。慈明无双。朱公叔之恣学。中食忘餐。谯允南之研精。欣然独笑。文犀健笔。白凤琱章。悬针倒薤之书。云气芝英之简。坛场草树。院宇风烟。闲则飘举五方。游戏三昧。经称小品。还下二百签。赋为名都。略点八十处。看郭象之注。逍遥何如向子。断平叔之言。道德不及王生。颇吟招隐之章。辄动怀仙之操。笑时流义轻于粟。鄙儒辈知不如葵。悲蒯生一说而亡三。诧墨子九拒而余六。园池幸足。台阁无心。争奈朋友弹冠。郡县劝驾。赵元叔河南计吏。张昌宗丹阳孝廉。忝春宫桃李之尘。杂上苑桂林之玉。正及殿试。忽奏吐蕃入破陇西数郡。抄至咸阳。烽火照于甘泉。车驾亲屯细柳。暂辍龙轩之对。俱奔燕幕之生比向陇西。奄成塞北。杨祖德家惟弱柳。殷仲文庭止枯槐。三川为飮马之泉。陆浑缠兵妖之气。旁藩列鎭。据穴横兵。井树无遗。干戈满地。金鱼玉盌。感朝暮之情多。宝轴龙文。叹文武之道尽。顾松楸而耿涕。去桑梓以遥奔。依止神京。春燕并巢林木。摧残旅馆。秋鸿半落芦洲。且喜生意渐回。春光再转。今日是元和十四年正月朔旦。兼逢是日立春。天下朝觐官员。应制士子。俱入云龙门太极殿朝贺。万叠云中窥日。九光霞裏朝元。车喧百子之铃。庭现九金之鼎。戏鱼成殿。预章宫裏朝仪。舞马登床。花萼楼前故事。帝御靑龙之座。光生万户千门。人斟白虎之尊。响动千秋万岁。朝毕之后。光禄赐宴。皇恩洽。羣臣醉。降氤氲。调元气。谁道七哀无象。由来万乐有声。只是一件。小生年已十九。逢此佳节。尙未婚宦。椒花可颂。不逢刘氏之媛。柏叶空传。未取戴凭之席。以此长叹。及此春新。所喜五陵豪杰。多所知名。四姓小侯。争来识面。有个故旧唤做花卿。字敬定。曾授西川节度。今升骠骑将军。有一个武举生徐州石雄。字子英。智勇无双。在京中武选。有一个吐蕃侍子唤做尙子毗。羊同部昆仑山下人。在此入国子监受业。三君年纪不同。俱称豪杰。今晓贺正朝门外。相约过我。馆中拜正。已唤靑儿置酒。不知齐备否。〔靑儿上〕梅花欲待歌前发。兰气先过酒上春。禀相公。柏叶酒五辛盘俱已齐备。〔生〕门外伺候。三位老爷至卽通报。〔靑儿〕理会得。 

【贺圣朝】〔花卿石子英尙子毗上〕皇州暖。律星旋。荣光烛地翔天。云龙门外庆朝元。看万国春前。

〔相见拜介〕天正初启节。日陆蚤迎祥。百灵添景福。万里庆年光。〔闲叙科花卿〕十郞。你们才子。年年元日试笔。可已有新作否。〔十郞〕朝罢归馆中。遥望故乡几拜。不胜客邸之思。旋卽整具辛盘。奉候佳客。未遑及于毫翰。〔花卿〕对客挥毫。便可口占绝句一首。只是一件。不许用旧年元日的诗。立一新体。上句要说自己。或表字。或姓名。或俗号。下三句说自家新年来意槪何如。〔十郞〕愿老将军先占。〔花卿占诗介〕道是花卿出众来。将军曾宴集灵台。云龙帝座朝元日。羽卫鵰盘紫气回。〔十郞〕正是骁骑将军意槪。诗到石子英了。〔石占诗介〕身是淮南石子英。翘关此日拜王正。愿令春气销兵气。无事空邀麟阁名。〔十郞〕好。武状元的意槪。诗到尙子毗了。〔尙占诗介〕身是昆仑尙子毗。朝正侍子拜龙墀。西归更祝金王母。玉管东风满月支。〔十郞〕正是侍子的意槪了。〔花石尙〕请教十郞。〔十郞笑占诗介〕四海才情李十郞。春开阊阖转年光。椒花此日传椒殿。柏叶新年侍柏梁。〔花石尙〕十郞意槪。一定中状元了。〔靑儿持酒上跪介〕小靑儿也新正口占几句。〔众笑介〕好。你也学做诗。〔靑儿〕我相公玉笈金书。牙签宝紩。中间觅怪搜奇。分门索类俺相公目卽成诵。在靑儿手不停批。〔花卿〕这等是近墨者黑。你便占来。〔靑儿占诗介〕书房僮干小靑儿。春日春盘靑菜丝。老我百年愁烂熳。呼儿觅纸一题诗。〔花笑介〕好。杜子美是我的老朋友。他的诗到被你小使们抄来抄去也抄熟了。〔靑儿〕也抄不全。只抄得些杜律虞注。〔十郞〕小厮不要胡诌。看酒过来。〔把酒科〕 

【玉芙蓉】椒花媚晓春。柏叶传芳酝。愿花神作主。暗催花信。良家少侠随鱼阵。侍子阳和起雁臣。〔合〕靑韶映。看条风拂水。献岁含英。年年春色倍还人。

【前腔】祥云入吕新。丽日长安近。向正元共祝。寿觞初进。丹蓂瑞历宜三正。粉茘高盘簇五辛。〔合〕春风鬓。笑林中未有。柳上先过。屠苏偏让少年人。

〔国子监差人上报介〕道有韶华地。偏宜令节新。今日圣旨。凡在京文武学生。四夷侍子。俱要入太学习乐。石老爷尙老爷要行了。〔石尙二客辞别介十郞〕老将军。再飮数杯去。无事逐梅花。相教觅杨柳。且复去还来。含情寄杯酒。〔石尙下内作鼓笛唱〕喜春光。岁首还。〔十郞问介〕什么人在门外唱。〔花卿〕想是教坊子弟迎春还的。〔十郞〕靑儿。外面叫那唱的进来。劝花老爷酒。〔教坊上见叩头介〕久闻陇西李十郞相公大名。教坊们迎春而回。在此经过敬献一曲。〔唱介〕 

【雁来红】喜春光。岁首还。醉芳辰。媚远天。晨祥此日开春殿。缇管风灰转。一片靑旛暖玉田。〔合〕黄云见。人沾圣泉。露盘浆。长乐宴。

〔十郞〕劳了。〔教坊〕还舞一曲。〔唱介〕 

【前腔】女夷歌。宝瑟弦。舞云翘。彩胜偏。靑湖富贵长如愿。画帖宜春燕。柳带桃枝又一年。〔合〕香书献。衔龙佩悬。展银幡。开笑面。

〔十郞〕劳了。靑儿取锦帕银钱。赏他们去。〔教坊〕不须赏。俺们教坊中供奉。不唱旧词。只要见今有名才子诗曲。玉树园中。何但先朝伴侣。沈香亭北。曾经后夜淸平。李峤在时。一歌汾水。王维去后。懒唱阳关。今日十郞之名。遍满京都。欲谱阳春。翻歌子夜。但得巧心一词。不用纒头双锦。〔十郞笑介〕原来你们都唱新词了。到有志气。只一件来。客中篇制不多。复为好事传去。你今后供奉。旋来相求未晚。〔教坊〕教坊们供奉都有时节。且求眼下急用新词。霍王府裏最重人日登高。皇帝御前首要元宵设宴。请相公先挥寸管。见借二词。〔花卿〕十郞便可挥与他去。〔十郞〕使得。〔十郞做吟哦写介付与教坊介〕人日词可用宜春令谱之。元宵曲可用探春灯谱之。〔教坊背看新词笑赞介〕奇哉奇哉。果是洛阳秀才。〔回身介〕借相公酒谢一杯。〔唱介〕 

【簇御林】铜駞陌。集少年。金马门。寻俊贤。新词巧出骊珠串。这才华定是金闺彦。〔合〕看新年。云香浪暖。变化濯龙川。

〔花卿〕你们不知。这小词儿。大才的人着甚么紧。 

【前腔】靑云器。白雪篇。待吹嘘。送上天。胸弢列宿人空羡。倒珠玑写出君裁见。

〔合前教坊辞介十郞〕客馆萧条。劳卿歌舞。〔教坊〕优人竞劝宜春酒。才子新抽绝妙词。〔下〕 

【尾声】春气待芳金谷苑。春歌啭暖玉隆天。〔花卿〕十郞。明后日可过寒衙一飮。有姬鲍四娘可出劝酒。好看桃李过靑轩。

九天春色满神皋。



燕市相过意气豪。

绿酒待看花烂熳。



阳春初奏曲弥高。 

第三出
探春

【满宫花】〔郑六娘带侍女浣纱上〕陌似春。楼似绮。腰细楚王宫裏。〔浣纱卷帘科〕钿笼金琐睡鸳鸯。高轴画帘珠翠。

〔六娘〕〔诉衷情〕红梅高簇小楼台。风和锦绣开。新睡觉。报春回。山枕映红腮。罗袖裛香煤。步芳阶。从今蝶暖花融昼。几回来。自家郑六娘是也。与杜秋娘同是内家第一班弦索。后来诏赐诸王歌舞。老身与杜秋娘同籍霍王邸。在伍中虽非碧玉之容。与拂云台之席。阳成妬尽。那曾南户窥郞。冰井才多。每听西园侍客。三星罢望。八子陪欢。生下女儿一人。名唤小玉。年方二八。才色殊人。画出天仙。生成月姊。南都石黛。分翠羽之双蛾。北地燕脂。写芙蓉之两颊。称诗说礼。唾东邻之自媒。雅舞淸歌。哂西施之被教。惊鸾冶袖。谁偷得韩掾之香。绣蝶长裙。未结下汉姝之佩。住下红楼一座。金枝晻映。玉树玲珑。起红壁之朱尘。写靑钱之翠影。窥窗玉女。灵光殿上神仙。聚陌春人。行雨山前气色。此际春新明媚。梅花待落。柳叶新开。王孙苑裏。便有春游士女。不免唤出小玉。望春一会。正是冻解池开绿。云穿天半晴。游心不应动。为此欲逢迎。浣纱。叫樱桃请郡主出来。〔请介霍小玉带侍女樱桃上〕 

【满宫花后】绿粉窗前香雪腻。乍雨黄莺双起。〔樱桃〕郡主呵。惊春游女探芳菲。你看开到柳条还未。

〔娘女相见浣纱樱桃叩头介小玉〕日长消尽绣工夫。唤儿怎的。〔六娘〕晓春春游。与女儿同步翠阁银塘者。〔行介六娘〕春还春望美。〔小玉〕春色春人过。〔浣纱〕春风春日袅。〔樱桃〕春情春夜多。夫人。到翠阁银塘也。〔六娘〕 

【绵搭絮】绣闱淸悄。莺锦护妖韶。画粉云屛。宝鸭熏炉对寂寥。〔浣纱〕夫人宽怀。〔六娘〕破花朝。尽着逍遥。那管得桂丛人老。香梦无聊。〔合〕兀自裏袖染檀红。银字笙寒不奈调。

【前腔】〔小玉〕琼楼春照。云鬓袅金翘。〔樱桃〕郡主。你听别院碁声呵。碎玉凝霞。惊起红房醉欲销。〔内作鸟声樱桃伴小玉游介〕啭莺娇。细叶柔条。正是落梅时候。薄袖轻摇。〔合〕无人处拾翠闲行。烟径霏迷罨画桥。

【前腔】〔浣纱〕啄花红溜。画鸟拂轻绡。〔浣纱略举手舞介〕谩试春衫。人影衣香一路飘。软娇娆。惯袅纤腰。〔浣纱开怀叫天暖介〕爱杀暖池吹皱。翡翠兰苕。〔六娘〕浣纱。怎的把怀松了。〔合〕背人处绣抹酥胸。暗束琴心未许挑。

【前腔】〔樱桃〕脸霞宜笑。几度惜春宵。窣锦银泥。十二靑楼拂袖招。杏花梢。暖破寒消。〔浣纱〕樱桃姐。你看陌上游郞好不娇俊。〔樱桃叹息介〕贪看宝鞭年少。眼色轻撩。〔六娘〕樱桃。怎的说那年少。〔合〕琐香奁玉燕金虫。淡翠眉峯祇自描。

【余文】春墀绿草爱人娇。玲珑珠阁坐烟宵。〔六娘〕你归去绣房呵。还把金针凤眼挑。

杨柳春风本自奇。



红纶吹暖映铜池。

临阑折得花枝笑。



恰是王孙草绿时。 

第四出
换马

【夜游朝】〔花卿上〕棨戟黄牙金埓拥。文貂锦带玉鞬幪。暂喜绣甲尘浮。绿枪苔卧。淸世龙钤何用。

戍罢旌幢映锦川。白头尤自戴金蝉。调筝解唱关山月。还似春歌石镜前。自家花卿是也。唐朝骠骑将军。出鎭西蜀。今已还朝闲住。食禄二千石。玉带蟒袍。有伎妾一人。唤做鲍四娘。容色多情。周旋少好。双声曲引。营妓无双。一手琵琶。教坊第一。怕有画堂人到。相教绿酒歌传。鲍四娘何在。 

【赏宫花】〔鲍四娘上〕画阁红梅芳色弄。玉管吹舒。柳容琐翠蕙烟笼。寒峭晓春残梦。柔晕怯东风。

将军万福。〔花卿〕唤你出来有话。前日迎春。遇故人才子李十郞。约今日来我营中飮酒。已教庖人办治。想便到来。你可抖擞歌喉。安排舞态。〔四娘〕理会得。〔花卿〕还分付你。俺记得李十郞诗。有开帘风动竹。疑是故人来之句。你便可将开帘风动句造一曲。换新词歌之。他不日翰林供奉了。〔四娘〕省得。 

【步蟾宫】〔十郞上〕御沟萍吹全销冻。丽园花事从容。芳菲池馆画桥东。有个人儿共。

〔相见介幷问鲍四娘久闻介花卿〕鲍四娘代我把盏。唱一新词。〔四娘送酒介〕 

【五供养】开帘风动。吹幙霞翻。罩鼎烟浓。承云开舞扇。匝地起歌钟。云屛障叠。绕画翠轻红重。风流萦秀色。富贵绮春丛。玉垒嫖姚。翰林供奉。

〔花卿〕十郞。你有开帘风动之诗。他有开帘风动之曲。眞好意态。一武一文。是二难幷了。当为四娘各飮大金巵取醉。 

【前腔】红筵巄嵸。醁醑氤氲。珠曲玲珑。画裙朝彩襞。芳鬓晓云融。神皋丽色。丝骑陌阗尘涌。缠头花宛转。蹀步锦丰茸。竹叶留连。梅花同梦。

〔十郞〕醉矣。〔花卿〕移去酒筵。醉却芳春酒。还望春山郭。呀。多少游侠子。金鞍映华薄。十郞。你看春城陌上。 

【江儿水】翠路平如水。红骑迅似风。〔内作马叫铃响花卿〕左右。去寻问是谁家好马。奔宵蹑影蹄云纵。〔卒子上报介〕是郭小侯家骑射。〔花卿〕十郞。你晓得郭小侯么。是汾阳王的孙子。小侯王繁华多骑从。玉容将相麒麟种。紧趁靑春闲哄。呀。看他马射绝精呵。羡他玉羽盘飞。巧把金丸叠中。

〔十郞〕将军何羡此少年。他止是千金买马。万石调弓。将军若有此马。便出塞封侯。 

【前腔】匹练江南路。乘黄塞北空。将军若得此马呵。风生鼻火魂飞动。立横草功名人歌颂。那时不得闲住。老却将军矣。金弢玉辔趋朝用。齐道花卿殊众。昔马伏波老年。尙平武陵蛮。铸马相。爱他金马名图。蚤向碧鸡蛮洞。

〔花卿〕十郞说得有理。左右。便追请郭小侯马到此。问他更卖否。〔内作人马哄动叫请介郭小侯鞭马上〕 

【窣地锦裆】章台走徧绿尘空。叫道花卿绝世雄。靑丝系马绣林中。人在歌楼第几重。

〔花卿笑接介〕便在第一重门迎接了。〔请进相见介小侯〕这位是谁。〔花卿〕是陇西李十郞。来京应制。〔小侯〕这一位红粉。可是将军爱姬鲍四娘否。〔花卿〕正是。〔相见介小侯〕适戏马弹鵰。将军有何见召。〔花卿〕爱公子人马双骏。延至一飮。幷问名马从何而来。〔小侯〕人非玉人。马如金马。旣然爱马。先去门前一望。后来领酒。〔望马科〕 

【玉交枝】这马呵。瑶池龙种。喷红云阊阖崆峒。凑兰筋绿发权奇耸。悬铃镜紫艳方瞳。虎背连钱映伏龙。麟文八晕旋奔蝀。〔十郞〕可得买否。〔小侯笑介〕啼翻玉侠路相逢。斗堆金侯家何用。

〔花卿〕知买不得了。且进酒。〔小侯〕将军看小生打鸟时。鲍四娘在否。〔花卿〕同见英风。〔小侯〕可劳一曲否。〔花卿〕鲍四娘把盏奏曲。 

【前腔】〔四娘〕翠猥红冗。步花光绮薄珠栊。倚阑干十二层波送。春潮晕半醉芙蓉。慢粉晴娇软蝶慵。流黄暗滑雏莺弄。揎红袖笑捧金钟。醉雕鞍烂倾银瓮。

〔小侯〕久闻鲍四娘闭月华容。停云绝唱。此乃百万蛾眉。何用千金马骨。〔十郞〕花骠骑爱金埓之名马。郭小侯赏玉尘之妙音。倘肯相移。各成其美。〔小侯〕果然骠骑贪云骑。愿向花卿觅爱卿。〔花卿〕但得千金留越影。何妨一笑赠倾城。鲍四娘便可侍酒。拜送郭小侯处。 

【泣颜回】〔花卿十郞小侯〕玉粉换靑骢。片花销减熏笼。飞香红玉。并浮云飒露行踪。翔麟翠鸿。照飞霞皎雪回波动。对婵娟白兔朦瞳。拚靑台铜雀飞冲。

〔鲍四娘啼介〕将军这般薄幸。 

【前腔】恁般敎妾若为容。美人化作奔虹。桃花玉面。等千金蹀舞春风。靑丝绮栊。共徘徊顾影怜娇宠。听长鸣喷玉摇鬃。怨红颜薄命飞蓬。

〔花卿〕不消啼。丈夫志在功名。自后多在塞上了。 

【山桃红】叹花飞帐冷。人去屛空。一曲回鸾奏。翻成断鸿。你秀色怜么凤。我见这■〈口七〉拨马呵。含思逐游龙。四娘。今宵梦裏。不要错唤了人。睡醒时休乔认。别是梨花梦也。郭小侯是年少公子。鲍四娘。你好生侍奉。软款温柔。夜月春风。小侯呵。旧恨还新宠。串却眉峯。着意温存。休伤翠容。

〔小侯〕不消嘱付了。四娘稳心。 

【下山虎】〔四娘〕纤蛾移镜。爱鸟离笼。一缕靑霞气飘摇任风。窣地裏爱着龙文。紫燕悲鸣别雄。〔四娘〕老爷。妾去后还觅一侍姬早晚伏侍否。〔花卿〕我有塞上之心。无复房中之想。〔四娘〕老爷也年大了。保重保重。去后离魂满碧空。玉体烦珍重。莫道封侯在玉骢。老爷呵。妾侍奉岁久。妾去后。几个家丁都是男子汉。小丫头又不省事。夜来都睡着。谁人奉事得老爷周全。枕褥无人奉。怕的是春寒酒中。愁杀孤灯两鬓翁。

〔十郞〕郭公子等久了。终是要别的。 

【蛮牌令】趁靑丝云骑动。拭红泪脸珠融。〔四娘骂十郞介〕寃家。为你来惹出这断肠事。那马呵。将军有日骑到小侯家来。只妾一去。永不得到将军府矣。去马思回鞚。飞花绝故丛。恨不得杀了那马呵。紫叱拨将人断送。老爷。你以后也过小侯府走一走。公子爱敬客。料不慢你。不道云山万重。隔寒喧题书燕鸿。老爷。你说郭小侯爱奴音容。只怕去后呵。总断舞零歌。落烬摧红。

〔四娘哭倒介花卿〕讨轿先送鲍四娘过郭府去。公子仍乘旧马随行。〔小侯〕已别有马。〔四娘拜别介〕 

【鹧鸪天】去留天际惨云容。胡马依然恋朔风。〔花卿〕桃叶几时还接取。〔四娘〕蘼芜何日再相逢。〔众拥四娘下小侯辞下花卿作笑介〕十郞。今夜绣阁无人。好是春宵寥寂。便可达曙一飮。〔十郞〕明日再来相伴。〔花卿〕左右。便将新马送十郞去。如花妾。侣霞骢。云龙暂送云中客。明日呵塞马长随塞上翁。

谩自千金惜绮罗。



桃花十倍价偏多。

啼妆堕马都忘却。



兴在靑骊白玉珂。 

第五出
纵姬

【天下乐】〔小侯上〕春风骑猎少年情。撼佩惊香蹀影行。看剑重倾燕客酒。对花新按越姬筝。

妖姬怨别侣。曙鸟忆辞家。何处题情思。春衫湿泪花。自家姓郭。名锋。世号小侯。祖是汾阳王郭子仪。姊是当今贵妃娘娘。带管皇后玉玺。生下太和公主一人。小子身是国舅。自小封侯。昨日走马射鸟。过花骠骁门首。他看上我所骑之马。请入歌楼。便以爱姬鲍四娘换去。那鲍四娘离别花卿。好生愁绝。到我府中。涕咽忘餐。呀。大丈夫何忍伤人之意乎。小使。我分付你。送鲍四娘闲庭别院。随他自便。只到良辰佳节。入我府中相随歌舞便了。〔小使〕已送出鲍四娘去。就有一人称是霍王府裏郑六娘。请他教唱。〔小侯〕是了。那霍府中有个杜秋娘。原是鲍四娘弟子。因此郑六娘也来请他。我在花卿筵上。见李十郞读尽万卷书。纔得科名。花卿偌大年纪。要换马边疆立功。谁似我自小封侯。多少快活。〔小使〕正是天下三山客。人间万户侯。〔小侯〕你看俺 

【五供养】蝉花半臂。刬戴飘冠。挟绶藏绯。长栊出猎马。数换打球衣。倾银注玉。作使锦靴红袂。笙歌随骑拥。宝烛待郞归。花鸟三春。王侯百岁。

年少新丰斗十千。



〔小侯〕长骑骏马傍花眠。

〔使〕安知寂寞杨云宅。



〔小侯〕暮宿灵台私自怜。〔使〕 

第六出
审音

【遶地游】〔郑六娘小玉浣纱上〕璚楼丽彩。春色回云海。闲院无人翠霭。

〔月宫春〕〔六娘〕王家春到日初长。浓檀兽吐香。〔小玉〕画鸾金蘂绣红帮。盈盈步玉堂。〔浣纱〕花色赚人还院落。风光到处点金簧。〔六娘〕调罢隔帘鹦鹉。新声教女郞。〔小玉〕娘说甚么新声教女郞。女儿好淸净。不惯弄曲。〔六娘〕梵偈仙歌。何妨淸净。我已着樱桃去请鲍四娘。想已到来。 

【前腔】〔四娘上〕团花细茝。檀板急相催。春昼琐窗谁在。

自家鲍四娘是也。纔到郭小侯别院。却道霍王府郑六娘请俺教他郡主唱。此中便是。不免进去。〔相见介六娘〕望卿卿不来。临池画春水。〔四娘〕与娘不相识。那得情如此。〔问小玉介〕这便是郡主么。〔小玉拜介四娘〕好精致。窠堕学梳头上髻。木难才作耳边珰。新番艳曲教来好。腕裏声低暗动郞。〔小玉羞介六娘〕四娘。他年轻腼腆。听奴一话。此际香尘丽日。紫陌靑台。多有新传锦曲。别制檀歌。灵娥芳树之音。上客幽兰之曲。织绡泉上。歌成字字明珠。拾翠洲前。唱出篇篇绿羽。云谣西北。惊教鹤舞成双。日照东南。听和鱼丽数菓。教西家之好女。须南国之佳人。〔四娘〕六娘。奴家惯舞仙仙之佩。笑他生舞草迎人。能歌昔昔之盐。恨半死歌泉喜客。淸声奏笛。空随郭字长生。涩指缝丝。曾教石家羣少。怎到得高云不动。虚传秦伎之名。那些有逸响犹飞。浪借韩娥之食。便唱淮南丽曲。敢向河间数钱。只是六娘请自方便者。〔樱桃上〕玉杯寒意少。金屋艳情多。鸣环催妙舞。敛袖待新歌。禀上六娘。樱桃纔到教坊游戏。抄得一纸新词。道是陇西李十郞所作。六娘。你与郡主看者。〔小玉六娘四娘同看介〕呀。原来这纸词是人日登高之曲。用宜春令谱之。好词好词。〔四娘〕这人没有年纪。与俺相识。〔六娘笑介〕四娘。你好相识得人多哩。俺将此词送到杜秋娘别院。隶习一番。明日霍王登高。便用此曲进酒。女儿。你从容伴四娘学讴者。〔四娘〕六娘相浼一事。杜秋娘从老身教唱。尙欠教钱百缗。他又教成弟子善才了。好将前件相偿。〔六娘笑介〕四娘好记事哩。〔下四娘笑小玉云〕郡主。你叫俺是师父了。在意听俺教。〔浣沙〕四娘教的曲子唱不得。〔四娘〕说那裏话。只要在行。郡主端坐。听俺道来。唱有三紧。一要调儿记得远。二要板儿落得稳。三要声儿唱得满。〔小玉〕调儿有许多。〔四娘〕一时数不起。略说大数。黄钟二十四章。正宫二十五章。大吕调二十一章。小吕调五章。仙吕四十二章。中吕三十二章。南吕二十一章。双调一百章。越调二十五章。商调十六章。商角调六章。殷涉调八章。共三百三十五章。从轩辕黄帝制律一十七宫调。至今留传一十二调。中间又有音同名不同的。假如一枝花便是占春魁。阳春曲便是喜春来。抛球乐便是彩楼春。鬬虾蟆便是草池春。六么遍便是柳梢靑。升平乐便是卖花声。沽美酒便是璚林宴。汉江秋便是荆襄怨。采茶歌便是楚江秋。干荷叶便是翠盘秋。知秋令便是梧叶儿。荆山玉便是侧砖儿。小沙门便是秃厮儿。憨郭郞便是蒙童儿。村裏秀才便是伴读书。殿前欢便是凤将雏。挂玉钩便是挂搭沽。醉娘子便是醉也摩挲。乔木查便是银汉槎。调笑令便是含笑花。耍孩儿便是魔合罗。也不罗便是野落索。擂鼔体便是催花乐。灵寿杖便是呆骨朵。鹦鹉曲便是黑漆弩。滴滴金便是甜水令。阵阵赢便是德胜令。柳营曲便是寨儿令。急曲子便是急捉令。归塞北便是望江南。玄鹤鸣便是哭皇天。初问占便是卜金钱。拨不断便是续断弦。脸儿红便是麻婆子。凌波仙便是水仙子。潘妃曲便是步步娇。相公爱便是驸马还朝。红衲袄便是红锦袍。女冠子便是双凤翘。朱履曲便是红绣鞋。三台印便是鬼三台。小拜门便是不拜门。朝天子便是谒金门。寿阳曲便是落梅风。折桂令便是步蟾宫。郡主。又有名同音不同的。假如黄钟双调都有水仙子。仙宫正宫都有端正好。中吕越调都有鬬鹌鹑。中吕南吕都有红药。中吕双调都有醉东风。唱的不得索混。又有字句多少都唱得的相似。端正好。货郞儿。混江龙。后庭花。靑哥儿。梅花酒。新水令。折桂令。这几章都增减唱得。中间还有道宫高平歇拍。又有子母调一串骊珠。休得抝折嗓子。郡主。你明日要嫁个折桂枝的姐夫。俺先唱个折桂令你听。 

【北折桂令】展纤蛾怯的轻寒。亸着春衫。略栊云鬟。无人处向晓窗圆梦。暗损婵娟。被人儿早扢了眉窝翠粉。被人儿早奚落了臂上檀痕。玉软花眠。枕障炉烟。小鹦哥刮絮絮厌得听闻。

〔小玉〕唱便唱得好。此乃游童艳妇之篇。非上客幽人之操。可有外间才子诗词见示几首。〔四娘〕外间才子。更有谁人。适纔教坊所传人日登高之曲。便是个才子做的。那人与花卿相知。俺因此也熟其吟咏。〔小玉〕请教。〔四娘〕记得他有开帘风动竹。疑是故人来之句。〔小玉做吟咏介叹介〕眞雅情幽致。不减沈约江淹也。四娘。俺和你宝花阑外。翡翠池边行行者。 

【黄莺儿】画额彩屛开。凤窠团。弱线催。银塘慢色春如海。葳蕤紫钗。玲珑镜台。檀霞腻玉娇痕在。四娘。这两句诗眞好也。〔合〕羡多才。开帘动竹。疑是故人来。

【前腔】〔四娘〕梦笑转红腮。展银襜。戏蝶回。申腰小立回阑外。香綦浅苔。深裾落梅。春闺暗恨频眉带。

〔合前四娘〕我看你爱他这诗忒紧。还不曾见那人哩。 

【簇御林】凝粉面。映珠胎。似神僊出紫台。龙章凤质多奇彩。璚林玉树风尘外。

〔合前小玉〕可也爱人。 

【前腔】〔四娘〕他心良慧。影徘徊。不止你见了爱他。遍娇娃掷菓回。调琴献帽多人爱。你见了呵。窥韩盼玉凝波待。

〔合前小玉〕他是何处人。 

【尾声】〔四娘〕陇西才子赴京来。〔小玉〕姓甚名谁。〔四娘〕知名李十郞。〔小玉〕知他还有新篇在。〔四娘〕你要许多怎的。〔小玉〕要写入秦楼声一派。

〔四娘辞下小玉〕那人眞好诗也。恨记不全。是他碎金残璧。正是 

风帘摇竹动春阴。



为拂余埃写绿琴。

莫道香闺绝流赏。



幽兰原自有知音。 

第七出
游仙

【神仗儿】〔二宫臣上〕灵辰靑昊。春晖日耀。听流莺报道。今岁风光及蚤。喜人日是今朝。广袖欲登高。忽听西园召。

游客初梁邸。朝光入楚台。贤王开令节。余吹拂衣灰。自家霍王府左右尉是也。今日人日。霍王登高设宴。姬人郑六娘杜秋娘俱已安排丝竹。在望春台下伺候。想驾到来。 

【望吾乡】〔霍王上〕托体东朝。天门紫气高。朝元殿上春明蚤。梁园雪罢啼春鸟。翠盖拥幢麾。炉香扑绛袍。人日风光好。

草色王孙苑。云光帝子家。瑶台多暇日。酌醴对春华。自家霍王是也。顺宗皇帝之弟。今上皇帝之叔。龙种多奇。凤毛殊色。分土而开者九国。宁须立上东门。同日而策者三王。何事争强北土。不比宜春桃李。争如邺下芙蓉。谢北海之文辞。空劳驿奏。少东平之知慧。有愧腰围。豪杰游梁。侈赐旌旗万乘。藏书等汉。闲参礼乐三雍。虽然画毂朱丹。爱炼紫金黄白。风云寄胜。花柳忘忧。有两个侍妾。一个唤做郑六娘。一个唤做杜秋娘。俱是内家分赐。在左右二十余年。止是郑姬生女小玉一人。二姬呵。包家明月。娇声啼鸟曙窗前。石氏翾风。细骨倒龙香屑上。讵是当筵举手。那曾听乐悲心。今日正是人日登高。风色晴媚。与宫臣宴笑一会。正是庶子南皮。取醉谢庄之月。司徒北邸。重襟宋玉之风。典膳官。想酒筵齐备。唤郑杜二姬登台。 

【挂眞儿】〔郑杜二姬上〕穿衣宝镜无人照。慵掠约鬓绿飘萧。〔秋娘〕曲谱闲抄。飮巡偷记。花叶笼欢笑。

〔入见介六娘〕宫姬郑六娘叩头。愿君王千岁。〔秋娘〕宫姬杜秋娘叩头。愿君王千岁。〔霍王〕二姬好唱人日新词者。〔郑杜〕理会得。〔起立王左右介宫臣进酒介〕 

【黄莺儿】日宇丽初韶。临彩簿。宴芳霄。金枝绿辇荣光皎。春凑芸苗。春开柳条。轻烟半拂蘼芜道。〔合〕太平朝。千秋人日。开宴酌葡萄。

〔霍王〕酌宫臣酒。 

【前腔】平乐侍宾寮。承燕彩。步兰皋。苹池尙觉雄风小。春心郁陶。春色娇娆。花前雁后同驩笑。〔合前二姬进酒介〕 

【宜春令】庆灵辰。接诵椒。翦春人金屛阿娇。钿筐银粟。花窗点缀灵妃笑。袅行云翠带香缯。曳生烟靑蕤彩纛。〔合〕愿君王人日千秋。仙颜转少。

〔霍王〕好词好词。还有没有。〔秋娘〕还有一套。 

【前腔】日初长。年暗消。空襟尘花塡酒浇。饶他王母。依然白发啼靑鸟。日轮中逐日人忙。人世上愁人日老。

〔合前霍王〕这词何人所作。分明要飮我以长生之酒。坐我以不老之庭。好才调。好心怀。是何名姓。〔六娘〕传是陇西人李益秀才所作。〔霍王〕闻说朝中有个李益。他平生甚是妬嫉。那得知此。〔宫臣跪介〕有两个李益。老李益现今在朝官职。少李益才举博学宏词。有妬疾的是老李益。〔霍王〕原来有两个李益。俺听这词儿。使俺尘心顿消。寡人老矣。若不修仙。无缘再少。宫臣。我入华山去也。二姬可酌我酒。听我说与。 

【惜奴娇】蕙色娥媌。云歌月艳。幷在今朝。瑶台畔逐胜等闲欢笑。我看你们风韵呵。娇饶。白雪吹香。淸矑送巧。半束烟绡。飘摇。春韵软粉酥融。蚤年风调。

〔郑杜〕愿我王年年此日。享受未央之乐。〔霍王笑介〕二姬。俺年老了。〔郑杜〕我王千岁。〔霍王〕只怕饶不过。 

【前腔】难饶。二姬。你不晓得。人生莫遣头如雪。你看我贵人头上。便春风几度难消。只想我当初呵。年少。暗抛红豆。相调俊俏。宝袾沾云。红丝串露。辘轳春晓。到如今呵。你们侍寝。有甚么欢事。还笑。洞房中空秘戏。正落得素女图描。

〔郑杜〕千岁想是为贱妾容颜减昔。遂尔无欢。千岁何不国中别选。自有温柔之卿。可以娱老。〔霍王笑介〕二姬。 

【鬬宝蟾】总饶。云翘。细腰。尽翠黦红殷。都成别掉。俺今日呵。只是对迎风旧馆。睢阳故道。闲眺。看邸第楼台。叠红尘多少。影萧条。厌鸾笙凤拨。猿林雁沼〔郑杜〕 

千岁纵然厌此。更有何处可以逍遥。〔霍王〕我要去寻个朋友了。 

【前腔】王乔。相邀。路遥。〔郑杜〕旣然路遥。千岁怎的去寻得王乔到。〔霍王〕二姬。俺便做寻仙不到。也强似在尘中相处。遶碧落朝敲。明星夜醮。胜高唐闲梦。洛浦空挑。〔六娘〕千岁就要游仙。也待嫁了女儿小玉。贱妾们一同修道。〔霍王笑介〕想到头一路。女儿。顾不得你了。须晓。总爱海千层。浮生一了。〔六娘〕千岁就在深宫修道。何必远游。〔霍王〕在人间自然不能淸楚。我去了呵。自逍遥。看桂岭参差。芝楼窈窕。

〔郑杜〕千岁远游。也要表奏传位。方纔可行。〔霍王〕俺若先奏。便恐朝旨相留。俺就此先入华山。然后表闻。你们就此辞别。各寻归老便了。〔郑杜〕千岁富贵极矣。犹自寻仙。贱妾二人。愿逐淮王之仙鸡。备彭公之采女。 

【黑麻序】〔六娘〕云霄。看千秋有灵气。何事燕昭。妙舞旋怀。少不得夜蛾分照。千岁。昔赵王宫妾。嫁为厮养妇。高阳美人。嫁得卫将军。妾虽微细。心常丑之。堪笑。月华姬。丛台女。空敎气分销。〔合〕为谁娇。到不如云裏金鸡。洞中靑鸟。

【前腔】〔秋娘〕悲悄。辟邪旗珠络褓。荣华梦杳。断雨零云。敎人困咽无聊。昔毛女飞金。嫦娥占月。妾虽微细。心常慕之。奇妙。玉姜飞。灵药捣。凌风带月飘。千岁。贱妾从金陵入侍。得事我王二十余年矣。王去修仙。弃妾何处。冷春宵。怎禁北斗停舂。西王侍啸。

〔霍王〕我看你两人颇有志气。只是郑姬有小玉未嫁。怎得出家。暂赐汝名净持。赐汝女红楼一座。宝玉十厨。可从我封邑姓霍。那杜姬旣有志出家。可到金飙门外西王母观中。度为女道士。弟子善才。可教相从。赐汝浮金磬紫霞帔。二姬呵。俺去后不用悲思。待我有白鹤之归。汝再响靑鸾之唱。宫人。可将玉芙蓉冠九光衣来。换了寡人服色。〔换冠服介〕 

【尾声】便换金巾脱绛袍。又何用武陵犀导。二姬呵。免得你铜雀西陵恨寂寥。

〔郑杜跪送王下再上别介六娘〕秋娘。几时入王母观去。〔秋娘〕便同弟子善才去也。〔相抱哭介〕姊妹二十年来。一旦分张。好不怅然也。 

【醉太平】〔六娘〕堪叹。画鸾金雁。曾分飞别馆。瘦燕肥环。向花时节。鼓风流阵。点缀霞檀。等闲。桂丛人去竹枝斑。闪杀人隔花相唤。春明泪眼。仙楼琪树。几度堪攀。

【前腔】〔秋娘〕阑珊。轻频浅盼。把玉钗金箆。舍入岩峦。怨王孙服。散。吹笙处。凤水缑山。泪弹。一团春翠掷人间。急罚盏夜筵灯散。〔哽咽介〕尘娇自浣。想弄箫香雨。暗湿云残。

【尾声】可怜世事殊昏旦。紫阳宫女带花冠。他日相逢海上山。

北渚淮南去学僊。



知他少别也千年。

佳人并逐花源去。



剩粉残脂最可怜。 

第八出
访旧

【似娘儿】〔十郞上〕山水仲长园。背关河摇落胡天。春风游子悲乡县。破帽空怜。敝衣难护。谁家柳陌花源。

翠潋春光惨绿杨。花泾怕有杜兰香。璚台望罢无萱草。道是忘忧却不忘。人人道李十郞是个才子风流。其实为人本分。止因花卿宅上。听了鲍四娘一唱。容夸落月。曲驻行云。旣生人世。谁能无情。笑杀花卿。你有这般可人。却没缘没故将去换马。那四娘去时。何等有情。啼声一市俱愁绝。回首千门别恨生。喜得郭小侯是大怀豪杰。见他无聊。重伤其意。送他闲庭别院。门户不曾离。传歌教舞。随其自便。小生虽在年少。客中秋毫无犯。水淸石见。休疑旅舍之妻。雪白兰幽。不受主人之女。只是今年春心稍动。想是时候到来。虽有定情之篇。不少怀春之诱。今朝风色融惠。日影舒华。不免独自闲游。到郭侯别院。望鲍四娘一遭。可得见否。靑儿。我去街上走走。你好护门。休教瓦雀行污砚。莫遣花风吹落书。〔靑儿〕理会得。〔十郞行介〕呀。一两日未到门首。御沟上柳都靑遍了。 

【锦缠道】铜池上绿生波。春明远天。柳穗蘸轻烟。记将军楼阁。暗露婵娟。向俺挑银甲。泻红螺。盘花钿蝉。半空裏。响歌云。玉碎珠连。薄幸的韵绵缠。他倚微风闪金屛半面。惹心怀骨兴牵。趁宝马靑门别院。听百般莺语妮花前。

呀。迤逗是这条路来。前面却有两条路。一边是华阳街。一边是尙冠里。不免问取居民。大哥。郭小侯府在那边去。〔内应〕尙冠里高楼子去。〔十郞〕谢了。不免向前问去。正是 

迷花欲待醉罗裙。



扑地歌尘昼不分。

夹毂慢劳相借问。



侯家朱阁自凌云。 

第九出
托媒

【薄幸】〔四娘同侍女上〕翠影云移。绿香烟冷。对远山慵画。安黄未正。游丝罥蝶。系情难定。眞薄命。谩褥锦■〈般〉跚。对剧还记花前旧兴。

〔南歌子〕夜幌销兰炷。朝妆拂瑞檀。无端玉马映花鞍。公子桥边尽兴强陪欢。薄幸狂难倚。轻躯怯未安。残啼醒梦湿冰寒。赖是惊魂似蝶暗飞还。自家鲍四娘是也。劣相花卿。将人换马。好心公子。置妾闲庭。自前日到霍王府教小玉郡主唱后。情緖无聊。不曾一到宝花栏外。丫头。你听得外面有甚新事否。〔侍女〕今早到小侯本宅。听得霍王宴罢。闻乐感伤。便入华山游仙去了。赐郑六娘和小玉郡主红楼一座。随他择壻。又改他姓霍。又有一姬杜秋娘。自陈无子。愿入西王母观修道。公子府中叹息此事。不闻余语。〔四娘作惊介〕呀。郡主十分娇慧。霍王何不看他成了人去。却是舍得。杜秋娘是俺弟子。他却有志淸净。妾身犹在风尘。眞是蓝不如靑。莲能自白也。〔侍女〕四娘别住闲庭。熏香独坐。公子不相聒噪。欢处随教往来。也似神女一般了。〔四娘〕咍。你这话都不到头。还是修眞好似人间多少也。 

【步步娇】靑楼那到瑶山静。花酲柳梦浑难醒。脆管烦丝不奈听。伤欢中酒年年病。何似礼金经。淸虚打灭轻狂性。〔十郞上〕 

【不是路】粉阁妆成。出众风流旧有名。弹花柄。想烟笼宿蝶睡初惊。〔四娘惊介〕是何人。定知公子闲乘兴。〔十郞〕我是花卿旧友生。〔四娘惊喜介〕好似陇西李十郞声气。快开门。朦胧听。高轩未得迎门应。有亏恭敬。有亏恭敬。

〔十郞〕郭小侯或来不便。立语一回而去。〔四娘垂泪哽咽介〕裏坐不妨。 

【前腔】〔四娘〕别院闲庭。〔十郞〕只在堂上坐罢。一话中堂便可行。〔四娘〕话还长哩。从容听。见卿浑似见花卿。〔十郞〕四娘呵。喜迁莺。新欢早已封侯定。俊丽还过骠骑营。〔四娘〕休讥评。劳君此事为媒证。这般德行。这般德行。

〔坐介〕十郞。你这两日过花卿未。〔十郞〕见你后闷怀旅馆。不曾一过人家。余响遶梁。特来逍遣。〔四娘〕你要俺唱呵。俺也无心。唱也没趣的。花卿教人长恨。听奴诉者。 

【好姐姐】当初银兰翠屛。花窠畔金蝉掷镜。那时少年游冶。都来追欢买笑。丁香舌上。留连作巧声。多欢庆。明胶热酒偏饶兴。细汗沾躯别有情。

自到花卿府。游兴便已消索了。 

【前腔】灯炧香煤暗惊。十郞。你蚤不相寻。到此已似迟了。如今情緖。唱出甚的来。惹云袂曳烟春暝。两床丝竹。凝愁按不成。忺残病。那堪绿琐千条影。枉自红飘一番情。

〔十郞〕你旣慵歌。生当愁絶。别有歌容。烦相屈指。〔四娘〕十郞。你千金之躯。怎去娼楼销费。不如聘一名姝。相陪作客。〔十郞笑介〕好容易得名姝。我要有三件的。一要贵种。二要殊色。三要知音。〔四娘〕呀。蚤是你说起知音的。俺前在花卿处。闻你有风帘动竹之诗。说与一女郞听。那女郞好生吟爱。可是知音。〔十郞惊介〕有此知音女子。定有好容颜。〔四娘〕绝精。〔十郞〕可是大家儿。〔四娘〕不小。〔十郞〕问是谁家姝。〔四娘〕他是霍王之女。〔十郞〕可求否。〔四娘〕到有几分。〔十郞〕怎见得。〔四娘〕听奴说来。 

【前腔】多娇柔红嫩靑。金诃艳玉融花映。十郞。我把你的诗讽与他呵。他好不沈吟。泥春无力。凭栏暗恨生。闲吟咏。知他惜玉怜香性。解得开帘动竹情。

〔十郞〕便托卿为媒何如。〔四娘〕使得。 

【前腔】恁般良媒作成。也须合红鸾到命。〔十郞〕只怕年靑成不得人。〔四娘〕褪腰珠衱。风流事可经。十郞。这女子正是破瓜时节。他若肯时。便蚤下聘礼。〔十郞〕领教。〔四娘〕成娇倩。闻书选日行婚聘。管取那女儿呵。障袂为云感梦情。

〔十郞〕四娘请就行。小生辞去。〔四娘〕君与花卿有故情。敢不成君之美。只是简慢十郞了。〔四娘掩涕介十郞〕你还有甚么话说。 

【尾声】凭将此泪寄花卿。从别后香闲粉剩。十郞。奴家失身靑楼。朝东暮西。理当生受。你明日倘成就霍郡主呵。不要似花卿这般薄幸哩。怎掷下靑楼薄幸名。

春情雪色艳经过。



〔十郞〕似醉如慵不奈歌。

〔四娘〕莫向章台还折柳



〔合〕留来香阁画姮娥。〔合〕 

第十出
巧探

【意迟迟】〔郑六娘上〕一自残云飞画栋。蚤罢瑶华梦。花露曲璚垂。春风细拂帘旌动。弦将手语暗思量。却不道东王也有僊妃从。

〔浣溪纱〕气色春前别一般。梅花淡瘦水仙寒。锦熏笼畔带初宽。不似湘灵还拾翠。那堪鸣佩到仙峦。梦回新试小龙团。自家郑六娘是也。蝼蚁前驱。拟上千秋之寿。荧光莫报。翻游七日之仙。撇下老身。莺花无主。兼怜小玉。凤竹孤吹。这两日小玉身子不爽。抛俺独步芳庭。想念我与杜秋娘同事霍王时。好不感伤人也。 

【小桃红】屛花暗矗。镜蕊空蒙。忆昔高阳院。双娥艳容。那时歌舞呵。笑眼挼花送。锦带度生红。说我霍府好不富贵。坐吹笙翠琐中。暖玉衔铃凤也。团扇朝云。迎风斾龙。看来人情豪华已极。便多感伤之情。日暮钟鸣。止有神仙一路。老去眞成梦。欢悭笑慵。霍王呵。你到学仙去了。都不想这老身与女儿。去时也不叫女儿辞一辞去。撇凤抛雏。雕伤绮丛。

【缕缕金】〔鲍四娘上〕花瑟瑟。柳蒙蒙。妖姬和睡听。鸟声中。莫道不思量。眉心自懂。闲掀蜀纸渲巫峯。鬟云薄揎拢。

昔是花卿妾。今作李郞媒。好将冰下语。去问月中来。此间不远是红楼了。想小玉郡主已梳洗。〔唱闲掀蜀纸渲巫峯鬟云薄揎拢叫樱桃开门樱桃开门介〕呀。原来是鲍四娘。〔相见介四娘〕淮南底事爱生离。〔六娘〕肠断高楼桂树枝。〔四娘〕何似尙平婚嫁毕。〔六娘〕还嫌子晋学仙迟。〔四娘〕请问郡主梳妆了未。〔六娘〕小玉不知怎的。近来这两日痴痴的喜睡。也是父王去后。啼痕未燥。美目难开。头都没兴梳。口不待要饭。俺在此独坐好闷。正娘来。〔四娘〕郡主敢是伤春。〔六娘〕又来了。女孩儿家晓得什么春〔四娘〕呀。那裏有二八一十六岁的女孩儿不晓得春。〔六娘〕今普天下男女不晓得伤个春。女儿怎的伤来。〔四娘〕只有氀毼的男女们不晓得伤春。难道伶俐人不伤春哩。你郡主好不伶俐也。听我道来。 

【江儿水】他腰细纔胜露。〔六娘〕那的讨露水来。〔四娘〕他也在想了。身轻欲倚风。〔六娘〕小玉也本分。〔四娘〕六娘好不会看人。娇辉翠影看行动。你听他声儿。花楼玉凤轻弹咔。六娘。敢怕郡主也动心。〔六娘〕正是这两日。〔四娘〕可知道襱松姅点沾春缝。六娘。敢怕郡主晓得做梦了。失笑暖云偷梦。六娘。你不晓得。昔吴王爱女。也与郡主同这小名。煞恨吴夫人不能成人之美。六娘。你看郡主身子呵。怕他害得曈昽。险做了翠烟韩重。

〔六娘〕四娘说得有理。只是眼下那裏就有托身之人。〔四娘〕天缘有一快壻不知六娘肯否。〔六娘〕那人才貌何如小玉。〔四娘〕眞是锦屛风对子哩。听俺道来。 

【前腔】他文字呵墨光飞素蠒。他积的书呵粉迹度花虫。〔六娘〕这等是书底藏身一蠹鱼。怕没有甚风调。〔四娘〕尽有琴心曲髓供调弄。〔六娘〕他家世何等。〔四娘〕故家靑箱画棨门庭重。〔六娘〕他们下得多少聘礼。〔四娘〕你要他时胡瓶瑞锦连车送。〔六娘笑介〕这是闲说。果是儿馨。何须阿堵。只要白璧一双。〔四娘〕白璧成双蚤种。〔六娘〕那人姓甚。〔四娘〕便是前日做人日登高曲儿的相公。姓李名益。〔六娘〕原来是他。霍王甚爱其词。极是佳选。只一件来。俺女儿虽从封邑。改赐姓霍。其实天家姓李。同姓有妨了。〔四娘〕赐姓霍。便是霍了。古时王侯同姓在宫中的。后来转更蕃盛。〔六娘〕也待俺占一占来。〔四娘〕管取归妹也。〔四娘〕懿母占祥。蚤嫁得一双鸣凤。

〔六娘〕百年姻眷。且得从容。〔四娘〕他贵游公子。年少才人。此处不留人。定有留人处。只好一两日间定贴此事。〔六娘〕女儿小时定人。由在母亲。如今长成了。也要与他商量定了。便着樱桃回话。〔四娘〕若与郡主商量。定是个肯字。他也晓得李益诗词。十分吟赏。六娘见郡主。只说俺又将李益新词送与他看。因郡主睡着去也。〔六娘笑介〕省得。〔四娘〕吿辞。专听回示。须知月下绳千尺。遥想风流第一人。〔四娘下六娘〕叫樱桃请郡主来。 

【三台令】〔小玉上〕啼蟾昼滴高花。红壁阑珊翠霞。残梦到西家。风吹醒迟日窗纱。

娘亲万福。呼儿怎的。〔六娘〕纔间鲍四娘到此。〔小玉〕他也来闲走走。〔六娘〕他来度曲。〔小玉〕父王仙去。有甚闲心。听他度曲。〔六娘〕道有李益新词。〔小玉〕不是李益。是李十郞。〔六娘〕便是一个人了。你为何知他。〔小玉〕前日鲍四娘来讽他诗。并说他人才出众。只是王父不在家。若在家时。请他看看。想他才似相如。貌多王粲。〔六娘〕你要看他。他又要看你。〔小玉〕他怎的看得儿。〔六娘〕他要聘你。托鲍为媒。〔小玉〕娘不要听鲍四娘哄你。他见儿爱李生之诗。故相调弄。且父王旣作神仙。女儿当为仙女。古有烈女事母。终身不嫁。孩儿雅志。亦复如是了。 

【绣带儿】掩春心坐瑠璃翠榻。羞人唤作浑家。〔六娘〕儿。只有仙女住在无欲天中。一堕凡身。便相求取。〔小玉〕想仙官不是兰香。笑渔郞空问桃花。非夸。冰淸到底无别话。何事把仙衣乱搭。〔啼介〕娘和女俜仃可嗟。乍形影相依。怎生撇下。

【前腔】〔六娘〕年华。为甚的云寒月寡。守着一搦香娃。儿。就麻姑仙子。也有人间之情。看罗敷早配玄都。恨玉兰空孕莲花。仙查。天宫织女犹自嫁。银河畔鹊桥亲踏。今日呵。香钏臂须缠绛纱。取人地高奇。有光门阀。

〔小玉〕儿一嫁与人。怎能奉事得我娘。断然不嫁了。 

【前腔】〔樱桃〕休差。娇花女敎人爱杀。恨不蚤嫁东家。夫人。古人说得好。阿婆不嫁女。那得孙儿抱。〔小玉嗔介〕劣丫头。我不嫁人。为怜母亲夫人。你闲管怎的。〔樱桃〕郡主。你怜老夫人么。只怕柘枝儿两头系丝。别大来贪结桃花。〔小玉〕呸。你晓得甚的来。〔桃背介〕哄咱。靑春不多也二八。少不得笼窗动闼。好和歹这些时破瓜。强指领搔揉。櫈头凹轧。

〔樱桃回身跪介〕老夫人。俺郡主恋着你。不肯嫁人。那李十郞又是好郞君。倘肯在京师居住。同事夫人。亦不可知。何不再请鲍四娘问个详细。〔六娘〕儿。这话有理。你便去请四娘到来。〔小玉〕娘。鲍四娘与李生雅熟。定相遮护。女儿料他这样人才。没做女壻处。到得如今。想是娶第二房。取了便回陇西去。陇西去此千里而遥。怎么去得。女儿一计。不如着樱桃假作鲍四娘养女儿。到李生客馆。说商量亲事。就中透出情怀。〔六娘笑介〕我儿眞个老成也。樱桃。你便听郡主分付去。不要漏泄了。正是全凭靑鸟舌。当作彩鸾吹。〔六娘下樱桃〕郡主用人之际。有话尽言。〔小玉〕俺只怕他两件来。你听我说。 

【前腔】争差。作人小遭人■〈米悉〉■〈杀上米下〉。又怕不住京华。他年少高才。不在话下。为甚的俊洒多才。尙没个衬搭人家。考察。那人当眞新结纳。又肯在京城顿插。摩可浓恁般挑达。便摆下担头。蚤些签押。

〔樱桃〕郡主。你先要作神仙女。如今这等要快活了。〔小玉〕痴丫头。俺做得神仙。也拖带你做神仙的。侍俺得快活。也拖带你有快活了。 

【尾声】巧将言词看对答。樱桃。你是乖巧的。不比浣纱。俺在楼上望你。倚楼人过尽昏鸦。樱桃。停当时教他有聘仪。就可相付。〔樱桃〕郡主。你纔说也拖带我。敢问事停当时。将何见赏。〔小玉笑介〕与李十郞说。讨个精致小使赏你。〔樱桃〕生受郡主了。可知道处处团圆对月华。

摇曳仙裾不自持。



凌波相及盛年时。

谁怜弄玉多情种。



月裏参差不断吹。 

第十一出
下定

【淸江引】〔李十郞上〕梅花晓帐红云碎。细叶笼金翡。旅思欲萋迷。梦远春迢递。扶头酒。会心人。萦肠事。

〔愁倚阑〕云花落。雨香飘。索春饶。皱蹙柳丝吹不断。翠条条。银蟾暗咽春朝。知他在第几朱桥。说与晓莺休唤。怕魂消。昨日到鲍四娘闲亭。许为媒求霍郡主小玉。归来春宵枕上。睡得不沈。醒得不快。是眞是假。且把昭明文选来醒眼。〔番书介〕呀。好采头。就番着第十九卷一个情字。过了便是高唐赋。第二篇神女赋。第三篇好色赋。第四篇洛神赋。呀。由来才子都是这般有情。 

【皂罗袍】高唐赋呵。忆昔高唐枕席。正择日垂旒。把诸神醮礼。只见高唐去处。凄切杳冥。相似鬼神来了一般。抽弦障袂好增悲。松声直下深无底。怀王正望间。忽见朝云之女。侍他昼寝。可惜止是朝暮之间。若久长相处。眞个延年益寿。霓旌翠盖。登高此时。朝云暮雨。相逢美姬。敎人九窍都通利。

看神女赋呵。 

【前腔】见一妇人奇异似屋梁初日。照耀堂墀。人间那得更须臾。神心蚤逐流波去。襄王呵。这样神女。只梦一梦也彀了。醒后又想他怎的。玉鸾低盼。芬芳已离。精神记取。私怀语谁。敎人向曙空垂涕。

再看好色赋呵。 

【前腔】何处东家之子。嫣然一笑。下蔡魂迷。谁敎宋玉有微辞。兼他体貌天闲丽。宋玉呵。你有这样人做邻。自然文赋生色。说甚邯郸郑卫。三年未许。东墙自窥。芳花有意。春风几时。敎人顿有章台思。

再读洛神赋呵。 

【前腔】正自凌波拾翠。向神霄解玉。纵体通辞。流风矫雪映绡裾。轻云蔽月笼华髻。子建呵。这样有情仙子。不得蚤就。后来懊恨。可如何矣。当年未偶。明珠献迟。人神异路。君王怎归。敎人洒遍长川泪。

看这四篇赋呵。洛川形貌千秋恨。江汉风流万古情。小生虽无好色之心。颇有凌波之想。不免抛书枕几。也学高唐昼寝。想将巫峡云来。小玉姐呵。不知你为是瑶台客。为是宋家邻。为是章华艳。为是洛川神。鲍四娘为何音信沉沉。没些定夺。〔做睡介樱桃上〕 

【天下乐】绣步香风紫陌吹。石榴裙衬腰肢。侨妆试觅花前事。到春风第几枝。

自家霍府樱桃是也。着事小玉郡主。今日承老夫人命。假作鲍四娘女儿。来诣李十郞。因探问他家中曾娶新妇。肯在京住否。幷看他才貌怎的。此间是他旅馆。不免咳嗽一声。〔李卽惊醒介〕呀。恰睡着。有一佳人。貌甚奇丽。含笑含嚬。如来如去。在咱眼前。四顾靑衣。向前相讯。正交接间。只听得红蕉抟雨。翠竹敲风。原来就是阳台一梦。眞个梦裏不知身是客。醒来那辨雨为云。原来不是雨打风敲。却是人来户响。多应好事君子。载酒问奇。或是平生故人。题梅附讯呀。原来是女郞声息。必是鲍四娘人到。〔开门相见介十郞〕女郞来从何处。见为何因。〔樱桃〕咱是鲍四娘女。使来报喜。〔十郞〕可是霍小玉姐见许。〔樱桃〕苏姑子作了好梦。有几分肯。只要瞒过他些。〔十郞〕敢是不爱我了。〔樱桃〕爱你几件来。家堂夸得你狠。 

【懒画眉】道你是芙蕖玉碗漾秋波。〔十郞〕这是家尊家堂生的这般好。〔樱桃〕道你绿鬓乌纱映画罗。〔十郞〕小生从来带一种爱好的性子。〔樱桃〕又道金张子弟惯鸣珂。〔十郞〕到不消说到门风上。只说小生这个人儿也那得家去。〔樱桃〕也道来道是十名八斗君还过。因此向乔木高头咏伐柯。

〔十郞〕这等事谐了。只要典过一所大房子取亲。〔樱桃〕且住。还要瞒过他些。他有两事相疑。 

【前腔】道你旧家王谢识人多。少什么故里潘扬系女萝。〔十郞〕你说俺怎的。家中没有娘子。要到京城求亲。想是疑做二房了。〔樱桃〕正是了。道是何缘千里隔山坡。还有一件。霍王游仙。他一娘一女。相怜相守。他怕暂时在此。以后撇他去了。怕莫做宝瓶透雀穿花过相公。家堂已定计了。只说相公求了婚。又在京师久住。待相公成了这亲。慢慢搬他回去。做大做小。都由相公了。也只要成就了君家大锦科。

〔十郞笑介〕原来有这话。〔背语介〕俺正好乔他。探出郡主才貌家事若何。〔回身问桃介〕呀。女郞。想似你说。郡主也忒拣选大了。他有甚才貌。对得俺才子过。便思量做大娘子。〔樱桃〕相公。到不是夸。只怕你陇西的人才相似。京城女子似这郡主的才貌也少。听俺道来。 

【醉罗歌】柳弱柳弱娇无那。花淡花淡着春多。俺今日看他晓妆正罢。露春纤弹去了粉红涴。半捻春衫妥。香津微搵。紫绒轻唾。芙蓉暗笑。碧云偷破。一尖凤履些儿搦。轻唐突。鎭阿那。书生有分和他么。

〔十郞笑介〕月裏嫦娥。我也近了他。说甚人间郡主。只一件。俺是要享用的人。霍王去后。只怕府中淸淡了。养活小生不得。怎么不思起故乡来。〔樱桃〕说那霍府裏呵。 

【前腔】烟漠烟漠闲院落。翠染翠染深帘箔。炫麝香金暖睡鸾窠。鎭日熏香坐。天厨玉馔。地衣珠落。雪猧荧弄。午猫花卧。餐香豆澡金环锁。花径软。助情多。合昏眠柳夜舒荷。

〔十郞〕女郞。有这样去所。李十郞生受你了。愿你明日嫁个男儿。也像李十郞。女郞。俺便在此终身。尽霍府享用了。〔樱桃〕你撇下得大娘子一个在陇西。好薄幸。〔十郞〕女郞。小生有才有貌。无室无家。早失先人。旋遭兵火。杜曲花无赖。果然游子澹忘归。蓝田玉有烟。似此佳人难再得。便为结发。竟是齐眉。俺这裏不用支吾。他那裏何须疑惑。听我说来。 

【前腔】孤忒孤忒凄惶我。兵火兵火遁逃他。女郞。莫说我家台池。连陇西数十城。都没入吐番去了。闪生羌旗鼓断西河。片片魂飞堕。故乡何处。西风泪多。上林栖稳。新春景和。花边强自愁颜破。鱼水难逢话。曲中都是忆秦娥。

〔樱桃〕相公。你定初婚。又占籍京师。这亲谐矣。 

【前腔】停妥停妥有定夺。欢庆欢庆蚤黏合。相公。那郡主才貌。京师有名。王孙公子。多相求聘。你有甚宝玉。只管将与俺去。付家堂送过霍府。便是个定了。拚千金买得春宵着。受用些儿个。琴床笔格。凄凉一个。人儿共枕。春宵暖和。股儿阁着眉儿磕。三日后。五更过。红罗十担谢媒婆。

〔十郞〕客中急忙。不得全礼。有二宝物。是先相国先夫人遗下。虽经离乱。常随行箧。郡主才容。足可当此。并是倾城无价之美。靑儿。可取金缕箱中九子金龙镜三珠玉燕钗来。〔靑儿取上介十郞〕多劳女郞。可捧过霍府。致意郡主妆次前。小生不曾熏沐。未敢亲奉。容造膝而谢。女郞。这遶镜双龙。杨子江心铸就。瑶钗对燕。娀娥台上模来。老夫人郡主见之。自当宝重。 

【东瓯令】瑶筐燕。珠钗朵。镜裏和龙卷花卧。女郞。只是客中一时难措。若论郡主身价呵。黄金百万买双娥。买得心儿么。女郞。想郡主心中。也有了这人么。但得一心人。钱刀定何用。他半指心儿纳着可。下着葳蕤锁。

〔樱桃〕这是定了。说郡主的心呵。 

【前腔】香喷喷。美亸亸。不寒不深又不阔。〔十郞〕快些快些。俺就要过了。〔樱桃〕读书人好性紧。霍府裏人炼丹。慢慢的扇。似龙虎相贪衔正渴。慢的抽添火。〔十郞〕女郞。我读书的人那裏说那个过。说俺明后日就要过门相一相郡主。〔樱桃〕原来这等。你相公明后日过门。鲍四娘不长在府裏。只有区区在那裏伏侍了。〔十郞〕容小生相谢。〔樱桃〕相公。不敢望谢。只伏侍不中。免赐嗔责便了。相公那时呵。休得哄人丢了将人脱。独自图生活。

【尾声】郞才女貌都不弱。又向甚春风寻播掿。十郞呵。蚤办取拭雨沾云半帖罗。

〔十郞〕多多拜上。 

碧海云偷出翠微。



阿环分付小靑衣。

今宵暖梦游何处。



十二楼中玉蝶飞。 

第十二出
捧盒

【六么令】〔樱桃捧盒上〕粉香花气。玉人儿没得参差。秋眉换绿咱愁思。红梅上。紫流鹂。声声叫得人心碎。声声叫得人心碎。

樱桃过处有人觑。苦跟着郡主不得游戏。今纔在御道走哩。这粉梅花黄莺儿都是娇滴滴的。空便偷闲耍半会。将盒儿放在草裏。踭上树去。摘这花儿。打着莺儿。看待怎的。〔上树打莺科四娘上〕 

【前腔】多才人地。配红楼恰的相宜。浅春庭院报花期。靑绮陌。步香吹。金光玉艳平芜起。金光玉艳平芜起。

呀。缘何草间光色异常。是谁家妆盒。忘在此间。〔开看科〕有金镜玉钗在内。不知出在谁家。想镜背有款识。上镂着陇西李相国。天宝五年五月五日。杨子江心铸。看钗股上镌得有四字。狄道县君。呀。陇西李相国。不知是谁。我今正去回李十郞亲事的话。就将此两件去问他。想他知道。〔四娘作行科〕玉吐蓝田气。金舒草埓光。非经问南陌。定是觅东床。〔桃在树上见叫科〕鲍四娘。你偷我盒儿那裏去。〔四娘〕你是霍府郑樱桃。缘何在梅树上坐。〔樱桃〕我在这裏等作媒。〔四娘〕休闲说。下来问你。〔桃作遶梅树走介四娘〕这是怎的。〔樱桃〕这叫做走媒。〔四娘〕闲说。且问你。为甚的郑六娘放你出来。 

【步步娇】〔樱桃〕老夫人呵。听说李郞才貌多奇异。敎我闲寻觅。只为怕他两事。怕他有个人儿在陇西。又怕他靑春作伴还乡去。因此上乔作卿卿女儿。鹊桥相仔细。

〔四娘〕还是郑六娘老成。我到不曾访得他。他如何讲。 

【前腔】〔樱桃〕他说一生消渴蓝桥水。没得瓯儿吸。〔四娘〕这等是初婚了。〔樱桃〕趁比翼。睡交枝。阿婆和女同家计。〔四娘〕这等是他在京师了。他问你甚么来。〔樱桃〕他问我郡主的心儿怎的。〔四娘〕你怎的答他。〔樱桃〕俺说他的心怎的问我。问取黏腰细衣。来时有些湿。

〔四娘〕诨话。这盒的金镜玉钗。敢是李十郞的。〔樱桃〕便是。 

【前腔】是他夫人相国生留取。宝气纷尤异。〔四娘〕缘何把与你。〔樱桃〕他说咱眞是你的女儿。将来与你送过府裏作聘。开金缕。系红丝。有这样郞君。老夫人和郡主呵。多娇阿母心应许。只是一件。我家郡主有些作样。咱是侍女。不好弄他。还是你同回去。开了盒儿。扯定郡主。对了这镜。簪上这钗。笑他一会。氲他对镜簪钗。问他喜不喜。

〔四娘〕你为何走上梅树去。 

【前腔】〔樱桃〕为那莺儿咔碎红梅雨。打起莺儿去。四娘。你与郡主成了人。咱也长大了。你也寻个十郞这般对儿与我。〔四娘〕呸。那裏讨。〔樱桃〕也罢。今日到十郞书院。见他家靑儿。到也眉目干净爱人子。不如明日十郞到我府中。高低把靑儿舍与我罢。四娘方便。小靑哥。俊俏儿。〔四娘〕靑儿是那十四五岁的。会干些甚么事。要他。〔樱桃〕终不然就要干得大事。也有大的日子。些儿也是男儿气。四娘。你作快讲。奴家有这般貌。若没有主儿。十郞到家。定要郡主吃醋。有靑哥时。免得半夜鸬鹚。踮步摸鱼儿。

〔四娘〕你要一个。你家浣纱也要一个。〔樱桃〕那十郞灶下养有个炊火的。听得唤做乌儿。便舍与他。〔四娘〕丑的便厝与别人。休闲话。且同到府裏去。 

【缕缕金】花信紧。乳莺啼。碎影筛红阵。点春池。半为朱颜苦。闲寻旧事。香衫画襗有情时。回颦向闺裏。

〔樱桃〕四娘。望见俺府裏了。郡主独在红楼。望俺回话。你到府中。且将盒儿捧在东厢亭子坐着。待俺说与郡主来请你。 

帝城文物艳靑春。



宝镜珠华下玉人。

为转娇莺出琪树。



乍敎罗袜起香尘。 

第十三出
纳聘

【番卜算】〔小玉上〕屛外笼身倚。睡觉唇红退轻蜂小尾扑香归。飐得花憔悴。

〔满江红前〕迟日烘烟。纱厨畔。魂香睡足。闲撩乱。乳禽成对。暖氲花褥。晕闪膏凝浑倦亸。枕痕一线红如玉。背画栏钗刮悄无言。看属玉。俺霍小玉。虽然些小年纪。蚤已晓事。家堂前辈人。怎知时世不同了。午上叫樱桃去透问李十郞。叫他先到俺处回话。天欲斜阳。还不见来。好闷人也。 

【三换头】娇酣困媚。唤醒梦轻难记。亚粉枝红坠。寒煤糁袖丝。好忒煞春无力。女孩儿没缘由把相思。做场情事。叶染花欹也。手搓裙带蕊。浅醉深慵。怎的那人儿没话儿。〔桃鲍上〕 

【传言玉女】〔四娘〕翠袖笼寒。踏遍春尘无迹。〔樱桃〕宝衣春瘦。正暮云凝碧。〔合〕映余红敛。避挂帘残日。

〔樱桃〕四娘。已到了府中。你且在东厢坐地。待俺回了小姐话来。请出老夫人过礼。〔四娘〕正是。〔下樱桃见介小玉忙问介〕你来了。那人怎的。〔樱桃〕贺喜贺喜。好一个风情年少。委系初婚。又在京师占籍。十分之美。〔小玉〕他怎便抛得家裏。〔樱桃〕原来是陇西人。陇西地方都没入吐番去了。已是无家可归。〔小玉〕原来这等。果称了人心。〔樱桃〕郡主。他明日伴你睡呵。〔小玉作羞介〕 

【三换头】〔樱桃〕人儿淸翠。话儿浓媚。亲夫壻。好花枝蝶迷。捅着腰肢喘息。郡主。那日有人叫你做妻了。快活人也。命哥哥来了也叫声妻。高头怎的。战着声儿应。魂飞怎的支。记取靑衣。把这段香甜送与伊。

〔小玉〕还不曾到手。就要人记得你。你听他几时下聘。〔樱桃〕鲍四娘已捧着聘礼在门外了。〔小玉〕这等快请老夫人出来。 

【胜葫芦】〔郑六娘上〕金屋明妆起凤台。姻缘好。谩迟回。共道仙郞才貌今无对。怕丝萝曾系。有时归去杳难来。

〔四娘带樱桃上六娘〕呀。樱桃回来了。怎的说。〔樱桃〕委是才子初婚。又在京师住下。十分是好。已有聘礼到来。鲍四娘也在门外。〔六娘〕请进来。〔四娘见科〕帘幙春风。门楣喜气。小玉姐有美玉之貌。李十郞有盘石之心。千里良缘。百年佳眷。可备红筵香烛。陈此玉镜珠钗。〔六娘〕四娘且捧着。樱桃。你在那裏会四娘的。〔樱桃〕只是樱桃去问了详细。李郞只道当眞是四娘女儿。便将二件宝器送来为聘。樱桃持归。过了五凤门大东头。红梅树下遇着四娘。要转同回夫人话。〔六娘〕原来如此。〔四娘〕夫人好不精细。〔六娘笑介〕明日花红。樱桃分一半儿。〔对小玉云〕今日你是李十郞的人了。聘仪你看着。〔小玉羞介〕娘看了就是。〔六娘〕便可拜了天地。 

【月上海棠】满光辉。银花锦烛香云叆。看春风桂幕。喜气兰闺。匣中玉合璧光回。掌中珠连环翠佩。〔合〕神仙配。年年宝镜。岁岁琼钗。

【前腔】〔四娘贺介〕凑良媒。朱丝画缕同心带。看蟾生绿桂。凤遶靑槐。秦楼女碧玉箫吹。汉署郞紫薇花对。

〔合前六娘看镜钗科〕还是相国人家。我昔在内家。闻有杨子江心镜。是玄宗皇帝年间铸的。不知就是李郞家的。我儿。当铸此镜。听说有双龙护舟。镜背自然成双龙蟠合之象。非关人巧。委系天成。这玉钗刻得双燕儿。就是活的一般。眞是世中希有。庚申便是吉日。李郞在旅舍淸冷。就择后日成亲。四娘。你与小玉在房裏戏戏。我与浣纱在下面排些夜筵。请你下 

楼去吃。〔四娘〕正好。〔六娘下四娘〕今日就是好日期。樱桃捧镜儿钗儿。在房裏对郡主插带。〔小 

玉〕只在堂前亮些。〔四娘〕在房裏方便。〔行介樱桃〕这便是郡主梳洗处。〔四娘〕淸楚。好傍纱窗儿挂了镜子。郡主。你也来照一照看。〔小玉作羞科〕 

【二郞神】纱窗内。碧珊瑚看菱花露彩。转片月寒空生碧海。姮娥相对。晓云初弄瑶台。泻翠窥红鸾倚态。照澄心冰壶巧耐。〔四娘〕少说些影徘徊。看明朝双笑人来。

〔四娘〕玉燕钗也和你插上。〔小玉〕明日插罢。〔四娘〕钗儿也要今日插。〔做插科小玉〕轻些。插得疼人。〔四娘〕插便疼。〔小玉〕呸。 

【前腔】威蕤。玉花儿贯珠题翠蕾。镂素燕差池衔细茝。玲珑缬纽。璚抽宝■〈纟聂〉毰毸。慢簇轻摇垂鬓彩。插纤梁蝉松腻解。〔四娘〕怕插松了。明日放紧些。〔小玉〕呸。〔四娘〕谩推排。云横处枕侧檀偎。

〔小玉〕四娘。你说话村得怕人。〔四娘〕你只怕那人儿。怎的怕我。〔小玉〕怕他甚的来。〔四娘〕他要你煑饭他吃。〔小玉〕也不难。 

【风入松】软雕胡带笑与郞炊。〔四娘〕要你的酒吃。〔小玉〕情愿点银瓶玉薤。葡萄卓女烧春在。愿举案齐眉看待。〔四娘〕也要你唱。〔小玉〕使得。唱关睢酌彼金罍。〔四娘〕他还要三五顿夜饭吃。要啰噪你。〔小玉〕尽他吃。只要他有这福量。餐秀色。任多才。

〔四娘〕好不怕事。他要你与他戴冠儿。〔小玉〕当得。 

【前腔】拂乌纱向晓平眉戴。〔四娘〕他要你做衣襬与他穿。〔小玉〕常事。爱幷州翦快。风生锦绣片云裁。指领上绣针凭在。〔四娘〕你怎晓得他长短。又一时揣得他腰儿这熟。〔小玉〕想得。想身材暗围腰带。〔四娘〕若论他的腰带尽是长大。〔小玉〕你做媒的好眼巧。怎的恁般相知了。巧眼色。劣情怀。

〔四娘〕小学生不要先骂媒人。俺先曾教郡主曲。本来也是师父。趁今日教些本事。老夫人不好教你。〔小玉〕甚么教得。学无前后。达者为先。〔四娘〕休要做乖。新人一进房。对了一枝红溜溜的银蜡烛。蚤已腼腆了也。 

【玉交枝】烛花无赖。背银釭暗擘瑶钗。待玉郞回抱相偎爱。你此要些腔儿。颦蛾掩袖低回。他唤你。不可就应他。千唤佯将一度回。他毕竟先有些不紧要的话摩弄你。相挑巧着词儿对。郡主。他叫你上床。你只在床帐外挨着。等他抱你上去。挽流苏罗帏颤开又不可自家解衣襦。先打些格达儿。要他扯断纔好。结连环红襦懊解。

〔小玉〕知道了。絮絮叨叨的。〔四娘〕还有床上工夫要讲。上床时。他在东头。你走过西头。在西头。你又走过东头。 

【前腔】做个鸾惊蝶骇。你假将指甲儿搵着他。乱春纤抵着郞腮。那人定不相饶。压花枝要折新蓓蕾。郡主也索放软些手了。那管得荳蔻含胎。那时节白绫帕儿方便着。迸破红云玉峡开。哎。挺得人疼。你须听着。斜抽沁露荷心霭。吃紧处花香这回。断送人腰肢几摆。

〔小玉〕师父。你怎么晓得许多家数来。〔四娘〕我是过来人。想咱嫁时呵。 

【浆水令】忆年时红松翠窄。正初婚腻腋云■〈姻，虫代大〉。坐郞兜裏倒郞怀。熏笼卸袜。绣凤眠鞋。细躯捱。含颦待。些儿受用疼还耐。拭红绡。拭红绡斜灯送睐。移绣枕。移绣枕引被佯推。

〔小玉〕有得许多说。 

【前腔】〔四娘〕下鸳帷娇残薄黛。临妆镜巧对瑶台。暗寻闲事笑还唉。余红偷觑。碎蕊愁揩。衣桁前。帘栊外。兰房新妇深深拜。贺新人。贺新人许多丰采。那郞君。那郞君底样情怀。

〔小玉〕难为得你这般狠来。〔四娘〕明日到你。〔六娘上〕夜筵已安排在堂上。鲍四娘你只管在房中有甚么讲。不出来。〔四娘〕闲讲。〔六娘〕今日没甚大设。 

【尾声】靑玉案。紫琉杯。椀茗盘餐对旧醅。待十郞过了门。重开凤烛宴冰媒。〔下〕 

第十四出
假骏

【月云高】〔十郞上〕篆烟笼黛。春心透帘外。燕尾交香褶。龙沫吹飘带。穉柳苏晴。梅魂恣风色。蝶点花尖上。暖院戏穿窗隔。报道合欢红欲开。携手佳人和梦来。

〔百字令前〕幽窗客裏。算无春可到。和愁都闭。正好一奁花弄影。报道雨香霞翠。枕带笼金。钩栏凭玉。别是欢情味。轻凝慢竚。朝云宛转何意。昨日鲍四娘的女儿领了聘仪去霍府。今已日高花坞。想有回耗。且把做新壻的手段闲想一会。正是幸有朝云眠楚客。不劳芳草思王孙。 

【金珑璁】〔四娘上〕绿枝么凤语。香痕暗沁平芜。红帮暖衬画罗襦。银蒜押帘偷觑。

自家鲍四娘。调丝品竹。蚤谢同心。挟筴追锋。还推老手。昨夜郑夫人发了鸾笺。请他龙壻。俺今早朝醒头重。日向午了。裁来走走。〔叫介十郞〕原来是鲍四娘。何劳亲降。昨日宝镜珠钗。已付令女郞送上。转过霍府。事可谐否。〔四娘〕事谐矣。鸾笺在此。〔十郞看书介〕 

【一封书】妾郑氏敬拜书。卽相国李君虞。小玉霍王女。才和色俱无取。蒙君过听堪为妇。宝镜珠钗礼聘殊。庚申吉。候光车。金水相生庆有余。

〔十郞笑介〕好事忒近了。元旦日辰己酉。算到明日。是庚申了。四娘。俺此时心事。还怕那郡主当不起小生的才兴。你还与俺细说一番。〔四娘笑介〕他兴亦不减。 

【孝顺歌】扶娇起。困匀酥。听啼莺花隔香两余。那时节百事都懒了。彩局未忺移。金丝没情拂。〔十郞〕他敢是做出来的风情么。〔四娘〕天生成的。他便是寻常笑语。掠约精神。也有许多天厝。十郞。有这样女儿伴你呵。除却正理追陪。别有系人心处。十郞。你明日蚤过些。他望得你紧了。新顿褥。细肌肤。洞中花。恣君入。

〔十郞〕请问明日穿甚服色去。〔四娘〕你有进士大衣服就好。〔十郞〕带几个小使去。〔四娘〕终不然步走。你须向花卿家借马去。他府裏好少的后生。〔十郞〕领教了。 

【前腔】开凤历。赐鸾书。借鸳鸯绣骑金镂衢。排比做亲夫。调停弄娇女。四娘。小生酒量也不十分见得。托你去说。明晚一两杯后。就赐饭了。用得玄浆半壶。熟了雕胡。便向洞房深处。对着匡床。尽力餐红玉。小生只有今宵作客。明宵呵。花殢蝶。柳藏乌。暖茸茸。香馥馥。

〔四娘〕俺辞你去。你可便过花卿处去。为问花卿。复能相忆否。〔四娘作叹介十郞〕今日不能勾摆个酒儿。有慢四娘。明日在霍府不忘报谢。 

【尾声】明朝车骑美相如。那人儿不是当垆。〔四娘〕你去见花卿。不要说俺竟在你馆中来。只道俺独自山中咏蘼芜。

〔四娘下十郞〕靑儿。跟俺到花老爷宅子上去借马成亲。〔靑儿〕成亲用得驴子料。顾个驴子去罢。〔十郞〕唗。快行。〔行介〕 

【月云高】趁春词客。东邻复南陌。叶亸杨低翠。粉褪梅销白。润暖烟丝。水皱鸳鸯色。解得多情种。臂上随人转侧。日影春妆绣箔开。笑指银云拂袂来。

靑儿。前面就是花老爷府了。你说与把门的。李十郞相公来访。〔靑儿叫声把门军上〕细柳新军籍。咸阳旧酒徒。门上何人諠扰。〔靑儿〕陇西李相公。〔军士〕且住。待通报。 

【金珑璁】〔花卿上〕锦袍初置府。兵钤万里鱼符。黄衫年少拥花骑。一笛武陵何处。

原来是李十郞。〔揖介十郞〕营高细柳叶初齐。〔花卿〕日暖花边教碧蹄。〔十郞〕莫惜千金借名马。〔花卿〕悬知一点透灵犀。〔坐介十郞〕将军何缘说及灵犀一点。〔花卿笑介〕纔间着丫鬟去看看鲍四娘。说过十郞馆中。可不是一点灵犀。〔十郞〕将军不知。他近来有大功于小生。〔花卿〕怎的来。〔十郞〕生托四娘为媒。聘了霍王之女。〔花卿〕日前上直。见老霍王游仙传国的本。记得本中一联说道。才子抽词。感会八公之操。娇雏未嫁。先为五岳之游。也便想得才子是足下。只不料娇娃便为足下所得。父王修仙。女儿便是仙女。足下便是仙郞。一时盛事。老夫这几日宿卫。今日纔换了射声将军入直。老夫正要携壶相问。蚤辱光临。兼失迎候。左右看酒。〔左右持酒上〕宝骑名千里。金尊满百花。禀将军。酒到。 

【一封书】〔花卿把酒介〕遶春光禁庐。蕊花浇病酒余。听娇狞鸟雏。似金槽絮念奴。玉盏香黏罗袖缕。鲍四娘呵。一髻浓烟可是初。〔十郞〕他也相思难摆。〔花卿〕正是。今日有他。也多哄得几杯酒下喉去。他点飘萧。弹绿续。屈醉邀欢可百壶。

〔十郞〕请罢酒。小生有所求请。听说。 

【孝顺歌】邀靑女。作黄姑。笑临霞半辞投入绣。他明日请小生去上门成亲了。锦烛艳红渠。银兰待栖宿。〔花卿〕这些事都妥贴了。〔十郞〕他亲王府裏。富贵人家。小子客中骑从所少。借红蹄碧驹。〔花卿〕要马么。〔十郞〕正是。和那绿■〈巾冓〉苍奚。送到琐窗窥处。〔花卿〕好首面的傔从尽有。只怕还要别样金币之费。随足下相取。〔十郞〕不用了。为仰风流。百事从淸楚。小生吿辞了。催宝勒。罢行厨。爱将军。多礼数。

〔花卿〕左右。好生■〈革〈箆，去〉〉马。拣几个好门干。送李相公明日过霍府去。〔二军应介花卿〕老夫几番要寻个名胜配足下。今日呵。 

【前腔】通桂苑。遇名姝。有此喜事。欢飮几爵。对黄油酒囊花覆炉。十郞。与你做媒的。是老夫的俊人。送你成亲的。又是老夫的骏马。可是凑合。这马呵。闹色紫茸铺。压胯黄金镀。眞个飞香红玉。这样骏马。驮上一个才子。到那有色目的人家呵。一种风流。十分门户。十郞。敝庐儿中有乖巧的。你留几个在那裏用。〔十郞〕他家自有平头奴。〔花卿〕虽则有人。何方多仆。阿对前头。也要彤驺护。十郞。俺不留你了。金裏駣。锦涂■〈广外稣内〉。碧桃春。蓝桥路。

【尾声】金灯此夜垂银粟。照明宵带枕茱萸。再过一日。俺约同石子英尙子毗同到霍府来打喜。那时节呵。春红蚤已透璚酥。

柳叶桃花属此君。



春城人散酒初醺。

北堂后夜人如月。



南陌明朝骑似云。 

第十五出
就婚

【鹊桥仙】〔小玉樱桃上〕衾鸯微润。屛鸾低扇。曙色宝奁新展。绛台银烛吐靑烟。荧荧的照人腼腆。

〔好事近〕〔小玉〕红曙卷窗纱。睡起半拖罗袂。〔樱桃〕何似等闲睡起。到日高还未。〔小玉〕催花阵阵玉楼风。楼上人难睡。〔樱桃〕有了人儿一个。在眼前心裏。〔小玉〕丫头。这是俺身上的事。怎的睡来。〔樱桃〕李郞不知来得迟早。〔小玉〕他客中没有人会打理他来。〔樱桃〕前日樱桃与十郞对坐调笑。怕他见责。〔小玉〕他是君子人。那裏计较这些。鲍四娘说蚤来。还不见到。你去堂上迎着他。〔樱桃〕郡主忒忙了。 

【腊梅花】〔四娘上〕花笼锦匝春色偏。生香翠气帘初卷。结着千里缘。绿云天借。凤楼今日会双仙。

〔樱桃〕四娘。你来了。俺郡主五更初点就起来梳洗早膳。省得要催妆诗。你快上去。新郞可来也。〔四娘〕还早。〔四娘上楼见小玉介〕郡主。你好睡睡。今夜不得睡了。俺从不到这楼上。李十郞一时未来。且同郡主楼上望望。〔做望介四娘〕郡主。你看那东头一派衙门。遶着皇城的是十六卫。中有个骁骑卫花老爷府。这西头尙冠里一带高房子。是令公府。俺郭小侯在此中住。〔小玉〕四娘。你有许多来路。〔四娘〕瞒你不得哩。俺还晓得一个去处。那向北去一所。不大不小。粉墙八字门儿。正对着章台街。红帘儿裏有个人儿。生得绝精。与俺相识来。〔小玉〕你的眼会走。〔四娘〕你却不要走了眼。守那人儿出来。〔小玉作望介〕呀。四娘委的一个骑马官儿出来了。〔四娘〕看在那边去。〔小玉〕呀。望南头来了。〔十郞走马三人跟上〕 

【窣地锦裆】春红带醉袖笼鞭。压■〈革〈箆，去〉〉葳蕤照水边。美人香玉艳蓝田。遥望红楼生翠烟。

〔下小玉惊喜介〕四娘。你看那人走那一湾马呵。风情似柳。有如张緖少年。回策如萦。不减王家叔父。眞个爱人也。 

【皂角儿】是谁家玉人水边。斗骄骢碧桃花旋。坐云霞飘飖半天。惹人处行光一片。〔四娘〕郡主。你看那生骑马。许多欢庆。俺见这生骑马。许多感叹。〔小玉〕怎的来。〔四娘〕这马原是郭小侯骑在花将军府裏去。花将军就看上这马了。〔小玉〕四娘。良马比君子。就是你对过这马了。〔四娘〕瞒不得你了。猛可的影翩翻。声回合。送新人。怀旧侣。惆怅花前。郡主。只是俺有这些缘。要来成就的一对夫妻。你说那马上的美少年是谁。便是十郞了。〔小玉喜介〕当眞生受你了。靑袍雪面。侬家少年得娘怜。称玉台双结。红丝一线。

〔四娘〕快下楼去。请老夫人堂上坐。迎接新郞。〔下介〕须教翡翠闻王母。不奈鸳鸯噪鹊桥。〔郑六娘上〕 

【小蓬莱】花气玲珑仙苑。和龙炉宝烛熏天。摽梅将赠。芳华正揽。桃叶初传。

鲍四娘。多劳你了。李十郞将到门。郡主可更衣迎壻。〔十郞上〕 

【上林春】醉雨烟浓。泛晴波潋。云缥缈银鸾半。见香生锦烛高燃。响处佩环低转。

〔四娘出迎进介众赞礼新郞新人拜天地诗介〕靑皇垂裹地。黄媪上交天。二曜长相逐。三星彻夜圆。〔赞拜堂上老夫人诗介〕上寿西王母。玄都婉大眞。璚花看结子。桃叶笑宜人。〔赞夫妻交拜诗介〕百岁为夫妇。双飞比凤凰。生男为将相。生女配侯王。〔赞把酒介〕 

【锦堂月】吹锦云鲜。流珠日暖。春光蝉连画院。镂牒帘纹。笑隐芙蓉娇面。金茎蝶半簇华翘。香树蛾满塸丝蠒。〔合〕持觞劝。看取才子佳人。百年姻眷。

【前腔】欢宴。橘浦仙媛。兰陵贵士。同进花台法膳。月醴华淸。银棱翠勺河源。金平脱半筯萍虀。画油奁儿家禁脔。〔合前〕 

【前腔】宛转。绣履墙偏。琼纤缝表。寒玉暖笙初啭。新样钗箆。点鬟招弄婵娟。星星语透竹玲珑。款款催贴花檀串。〔合前〕 

【前腔】情盼。织女星传。美人虹阚。暗■〈衤属〉画鸾金线。衬体红■〈衤肖〉。烛夜花房如茜。长头锦翠答宜男。同心枕夜明如愿。〔合前〕 

【醉翁子】〔六娘〕堪羡。这才华定参时彦。怕京都纸价高。洛阳花贱。〔十郞跪介〕不浅。似海样深恩。何处金珠买翠钿。〔合〕成姻眷。但学天边明月。四季团圆。

【前腔】〔小玉〕闲辨。你蚤晚要魁金殿。看织锦回文。裁纨歌扇。〔十郞小玉同跪介〕情愿。对热脑梅花。一缕眞香结誓言。〔合前〕 

【侥侥令】灯花红笑颤。高烛步生莲。且喜阑夜。口脂香碧唾。环影耀金蝉。爱少年。

【前腔】颜酡春晕显。花月好难眠。无奈斗转。银虬催漏悄。翠凤袅鬟偏。待晓天。

【尾声】黼帐流苏度百年。作夫妻天长地远。还愿取桂子兰孙满玉田。

〔十郞小玉浣纱下四娘辞六娘〕四娘。你也房裏揸些撒帐钱回去。〔四娘〕不便了。明日再来相看好郞君也。〔下〕 

芳树交花御宿林。



女萝低度结同心。

璚楼自有吹箫侣。



何用高堂绿绮琴。 

第十六出
协贺

〔樱桃上〕银蔓牵花紫带长。丝丝绊着有情娘。纱窗细拂蛾眉了。斜敛轻身拜玉郞。奴家唤做樱桃。从小伴郡主刺绣。昨晚郡主配了李郞。俺做樱桃的在床后睡。教我怎的睡得着。那十郞甚么的心情。俺郡主许多的门面。俺也听不得了。如今日已向午。老夫人还教不要惊了他。只是郡主带醒。蚤已起来梳头了。〔小玉上〕 

【探春令】红楼半夜暖溶溶。罗帐春风。〔樱桃前扶介小玉〕娇倩人扶。笑嗔人问。没奈多情种。

〔荷叶杯〕还记夜阑相见。胆颤鬟乱四肢柔。昵人无语不抬头。羞么羞。羞么羞。樱桃。昨日折睡了身子。好不耐烦。〔樱桃笑介〕贺喜郡主。辛苦郡主。〔作摩痛介小玉〕一上床亸亸的睡觉到天亮。有甚么疼来。〔樱桃笑介〕郡主。你哄樱桃。樱桃到不曾听见。〔小玉〕听见甚的来。〔樱桃〕听见郡主一上床就啼起来。 

【莺啼序】银缸背帐肌色融。阮郞要攀花洞。碎娇啼月底闻莺。从容明宵再奉。猛乔才那些见饶。急答着尽情偷送。床笼动。脆腰支怎生拦纵。

〔小玉〕闲说。你去伏侍他起来梳洗。俺这裏不用你了。〔樱桃〕李郞只怕还要睡睡。〔桃背介〕郡主要俺去。俺暂去帘儿裏。觑他在此怎的。〔虚下介复上潜觑介小玉私云〕羞杀羞杀。做女儿见人只要藏。蓦地裏一个面生的男儿。要身子儿贴他睡。又有许多做作。那几下疼。就是杀人一般。晓起走下妆台前。他又眼儿看着帐外。只得出此间独坐。扪一扪疼。又怕丫头们笑。他去了。看看花绫帕上。〔看介〕呀。这眞红点子是怎的来。怪道疼得慌。只是他也相似有几点红来。却不听见他说疼。怎的。〔樱桃抢帕小玉袖介樱桃〕红点子都是郡主的。不要混了李十郞的点子。郡主。这是你身上的宝。借看一看。〔小玉〕四角帕儿。甚么宝。也要看他。〔樱桃〕昨晚是素林禽锦帕儿。今日变了红。可不是宝。〔小玉〕原有些红。 

【前腔】眉州小锦新退红。织成断霞啼凤。〔樱桃笑介〕这分明桃源锦津。印透春痕一缝。〔玉骂桃唱〕眼乜斜无端觑人。这事絮他何用。轻调弄。樱桃嘴那些尊重。

〔推樱桃跪介樱桃〕定要借点儿看看。与樱桃作个样子。〔小玉〕你要看。俺去说与老夫人。〔樱桃〕情愿桃跪地。随郡主责罚。〔小玉做行介十郞上撞转抱住介〕 

【阮郞归】春光水暖翠芙蓉。宛转绣衾中。妻。朝云何处觅行踪。生憎日影帘旌动。

〔相见介十郞〕花色艳阳春。〔小玉〕邂逅奉淸尘。〔合〕惟愿长无别。合形作一身。〔坐介十郞〕呀。鲍四娘令爱不劳行礼。〔小玉笑介〕他是俺府裏丫头。奴家有事着他跪。〔十郞〕怎的充媒人过礼。〔小玉〕是俺着他来探你。〔十郞〕娘子。你这等有心。怪道这女郞说你心儿好。〔小玉〕甚么女郞。唤他樱桃便了。〔十郞〕看俺情分上。饶他起去罢。〔樱桃〕不敢起去。讨了赏纔敢起去。〔十郞〕你要甚么赏。〔樱桃〕郡主有话在前了。〔十郞问玉介〕怎生说来。〔小玉笑介〕许了他一个小使。〔十郞〕把乌儿与他做对儿。〔樱桃〕消不起。〔十郞〕有多少小使。随你拣得。〔小玉〕把靑儿与他罢。〔十郞〕靑儿忒伶俐了。怕他配不起。〔樱桃〕樱桃到也伶俐。〔十郞〕伶俐人正要配个不伶俐的。纔搭得匀。〔樱桃〕郡主伶俐。却又配着相公伶俐。怎的。〔十郞笑介〕就是靑儿罢了。叫靑儿来。〔内叫有客来报相公知道介浣纱上〕马簇金吾仗。人熏异国香。禀上相公。花老爷。石老爷。尙老爷。到来相贺。〔十郞〕旣然客到。樱桃且起来看酒。娘子。他与俺有兄弟之义。你可穿了服色。出来把酒。〔小玉〕理会得。〔玉下十郞〕请三位老爷进堂上。〔三客上〕 

【鹊桥仙】花转风心。柳抬烟眼。着处红霏绿飐。琼楼珠阁映春山。拂仙掌翠华浓淡。

〔相见介三客〕百年嘉礼。未获少助红筵之费。有愧朋情。〔十郞〕客邸匆匆。未获裁禀。转辱光临。有失门候。〔三客〕请夫人拜贺。〔十郞〕义当出见。〔小玉上拜介十郞〕新人看酒。〔樱桃将酒上〕雅杯金作友。团扇玉为人。酒到。〔把酒介〕 

【玉山颓】金堂客至。下红楼翠■〈勹外盍内〉银箆。荐芳尘点玉靑綦。起华箔押丝珠缀。微风约水。袅处羞眉半聚。裹手拈鹦嘴。鬓钗垂。酒光浮溜映双题。

【前腔】美人云气。傍秦楼玉叶金枝。印春山半晕新眉。破朝花一条轻翠。画梁初日。似绰约未胜罗绮。柳絮才轻丽。透春飞。笑和娇语画屛欹。

【前腔】〔十郞〕几年排比。这姻缘十字诗谋。遇仙媛济北追陪。袅烟丝竹西歌吹。忘京华留滞。尽百媚天应乞与。且自停丝骑。彩云飞。银蝉压酒拚如泥。

【前腔】〔三客〕可人风味。篆烟笼昼漏迟迟。瑞香膏帐碧初垂。玉腰春茜红新试。俺狂俦怪侣。来盼问雨香云迹。喜氤氲人醉。笑低徊。从郞更索缕金杯。

〔花卿〕罢酒。老夫一言。十郞和俺们游侠长安。功名在迩。郡主可劝教十郞。努力前程。休得贪欢。费此白日。 

【朱奴儿】好男儿芙蓉俊姿。争声价锦绣篇堆。劝取郞腰玉带围。休只把罗裙对系。〔合〕看封诰钿轴鸾回。还比翼天池奋飞。

〔小玉〕三君在上。只怕十郞富贵。撇了奴家。 

【前腔】夫人号排窠印泥。新缣手别样蛾眉。〔花卿〕十郞不是两心人。肘后香囊半尺丝。想不是浮云夫壻。〔合前〕 

【尾声】红林春殿转霏微。归轩动暮云凝睇。〔三客〕十郞。明日元宵佳节。圣上勑赐烧灯。灯市最盛。明夕好同郡主游玩一会。俺们朋友不便相从了。可怕金吾玉漏催。

〔三客下小玉〕相公。妾看此三君意气。俱公侯之相。〔十郞笑介〕女孩儿家晓得甚的来。〔小玉〕昔僖大夫之配蚤识赵狐。山吏部之妻暗窥嵇阮。方知女子过男子。不道今人让古人。〔十郞笑介〕领教了。且向堂上问候老夫人。 

翠气春浮玉洞霞。



王孙去后碧桃花。

香风醉逐乘鸾影。



锦帐三千阿母家。 

第十七出
拾箫

【点绛唇】〔内官严遵美上〕万点星悬。九光霞见。芙蓉殿。上元灯树。晻映黄罗扇。海色红云。玉班深护从龙宴。香雷烛电。缓步着流苏辇。

太乙坛前月色新。明光宫裏太平人。龙衔火树千重焰。凤吐莲花万寿春。自家北院副使严遵美是也。先出马存亮公公门下。后与西门季玄公公同掌掖庭。袴衫供奉。无心作执笏军容。楹舍藏书。那用到帖黄厅事。长想去靑城山度日。暂挂了紫薇垣一星。拥护龙颜。周旋豹尾。恭遇上元佳节。官家勑赐烧灯。下官祗候圣驾。宴罢羣臣。游赏各宫。这是华淸宫。眞个好灯也。只见弱骨千丝。轻球万眼。庭开菡萏。荧荧华岳明星。洞遶篔筜。点点竹宫权火。云母帐前滟潋。多则过十千枝光滴滴的露影琉璃。夜明帘外辉煌。少也有一万盏脆冷冷的雨丝缨络。急闪闪瑶光乱散。妆成鹿衔五色灵芝。慢腾腾兽炭雄喷。做出犬吠三花宝叶。游鱼上下。似洞霄宫裏。隐隐约约。鱼游锦上生波。走马纵横。像吐火山前。璁璁珑珑。马瑙屛中绝影。怎见得星移万户。赤溜溜的珠球滚地抛来。可知他月到千门。碧团团的银烛半空丢下。灵船低泛。通霞台上沉沉霭霭。平白地透出霞舟。百里丹烟流宿海。火镜高然。望日观前雄雄魄魄。半更天推开日扇。九枝红艳簇天坛。的的攒攒晃觚棱。尽点缀了丹房檐卜。霏霏袅袅旋华盖。鎭飘摇的紫蔓莆萄。绿绿夭夭。高挂着明璚宛转。都来是方壶素縠黏成。红红白白。细看他花格纶连。好不过员峤轻蚕翦就。又不是龙吟声。彪吼声。驎合逻。驎佗夜。驎跋至。蚤发擂了冬冬瞳瞳端门禁鼓。六街惊掺。阿香车裏行雷。且道个遏云社。飞盝社。乔宅眷。乔迎酒。乔乐神。旋扮装来嘈嘈杂杂复道危棚。百队喧攒。玉女窗前笑电。绿香沈穗。吹笙送度九微。峨峨艳艳。半层圈络。金茎盘上映初晴。绣袄云花。夹仗绕开四照。玲玲珑珑。几柱冰条。玉胆甁中看欲化。水晶檠璀璀璨璨。白凤凝酥。到处广寒宫一般淸彻。珊瑚座■〈王扁〉■〈王扁〉璘璘。玄龙吐烛。咫尺融皋国万里通明。玉消膏。琥珀饧。屑屑雰雰。装花灌藕。朱盘架簇插飞蛾。流苏带。芳提叶。闲闲淡淡。糅火杨梅。缟衣衫争传帖蠒。别样机关。活动得奇奇怪怪。彩楼高处。削成仙子三山。诸般故事。渲画得分分明明。玉栅铺时。簇成皇帝万岁。正是黄道宫罗瑞锦香。云霞冉冉度霓裳。龙舆凤管经行处。万点明星簇紫皇。道犹未了。圣驾早到。 

【望吾乡】〔众拥元和皇帝上〕万户春初。荣光丽宝图。楼台晻映星桥路。龙衔凤烛云霞曙。列彩艳椒涂。连廊耀绮疎。玉管金舆度。

金锁通宵启玉京。迟迟春箭入歌声。宝坊月皎龙灯澹。紫馆风微鹤焰平。朕乃神尧皇帝九代玄孙。绍引金绳。宏调玉烛。赖天地和灵。祖宗载祀。日兄月姊。长开五色金轮。云帅风师。每应三元玉管。翠陌涌琅邪之稻。香机足房子之丝。风枝蚤报千秋。雪鸟长呼万岁。且喜今夕元宵佳节。灯月交辉。丰年之占。朕与百姓乐之。此是华淸宫。徘徊一会。分付穿宫。传令教坊司。暂停余乐。踏歌一曲。〔内奏曲介〕 

【黄龙探春灯】鹊鳷风新。芙蓉宵近。升平万年光运。明霞秀色。明霞秀色。玉烛调辉。冰壶写晕。照山河国泰民安。谢天地风调雨顺。璧月度歌尘。长春圣人。长春圣人。

【前腔】缥缈红云。靑鸾成阵。阐蝉玉梅风韵。纱笼半隐。纱笼半隐。笑语遥分。衣香暗认。谩挨搪细骨腰轻。解纵送回波眼俊。璧月度歌尘。长春圣人。

〔帝云〕词是何人所作。〔内应介〕陇西进士李益。〔帝〕眞才子也。严穿宫。把他名字黏在御屛风上。〔严呼万岁介帝〕再起玩赏一会。 

【望吾乡】宝炬金炉。宸游席锦图。上阳宴笑琼霞驻。天风缥缈吹云护。鳌彩忭嵩呼。鹑光照海酺。万岁登高处。

严穿宫。元宵胜节。朕与文武官宴罢太早。朕看他们都有不尽之兴。可传示都下士女。无论贵贱道俗。俱得至华淸宫玩灯。尽丙夜金吾不可呵止。称朕与民同乐之意。〔严呼万岁帝下严〕分付监门尉。传示金吾卫将军。奉圣旨。都下士女。贵贱道俗。并许至华淸宫玩灯。尽丙夜不得呵止。称与民同乐之意。〔内呼万岁介严下郭小侯鲍四娘同上看灯介〕五夜好春随步暖。一年明月打头圆。俺郭小侯蚤已皇亲赐宴。旋闻圣旨许至华淸宫玩灯。鲍四娘伴俺入宫。游赏一会。 

【出队子】星球银树。星球银树。画烟栊照绮珠。千门如昼晃金铺。万烛光中彩云护。〔小侯〕四娘留些兴回去。〔合〕且归去侯家。香风九衢。

〔下杜秋娘善才扮女道士上〕楼台皎似长明殿。灯火遥同不夜城。俺杜秋娘曾入侍先帝。赐与霍王。如今入西王母观作女冠。今夕风光。尘心未了。闻得圣旨许玩灯。到这华淸宫。善才。这是俺和你旧游之所。灯乐一般。只是人事不同了。 

【前腔】芙蓉光吐。芙蓉光吐。绛阙霞宵月影舒。神坛太乙朗蓬壶。缥缈珠星躔汉渚。善才。回去罢。久玩此令人感伤。好归去仙家。霓裳步虚。

〔下郑六娘十郞小玉上〕春宫不闭葳蕤锁。星汉回通宛转桥。俺六娘曾事先帝。赐与霍王。这华淸宫正是老身旧游之所。十郞郡主是不曾到此。正好游玩一回。 

【前腔】帝城三五。帝城三五。紫禁烟花遶玉除。暗尘红隘碧钿车。坠瑟遗钗飘满路。十郞小玉呵。同去翫天灯。金莲暗扶。

【前腔】〔十郞小玉〕绛台云母。绛台云母。绿炬朱棚上辘轳。霜蛾白凤绕麟须。秾李纤歌人几处。娘。看银烛靑烟。怕甚金吾。

〔金吾将军上喝介〕漏过三声了。还道是不怕金吾。快走。淸宫太监来也。 

【浪淘沙】官至执金吾。缇骑前驱。蹋歌人散锦氍毹。玉漏三声宵已半。听响铜壶。听响铜壶。

快走快走。拏着。〔下六娘十郞走上叫〕小玉快行。 

【前腔】踏碎玉蟾蜍。严署催呼。呀。小玉在那裏。〔作慌介〕等闲失却凤将雏。那边笑声相似他。〔十郞寻叫哭介〕巧笑灯前人不见。泪蜡垂珠。泪蜡垂珠。

〔内喝拿介六娘十郞下小玉〕寃家。我的娘。我的十郞夫在那裏。〔内喝作惊介走介〕 

【前腔】徼道响云除。月堕金枢。寃家。宫门屈曲。教奴从那路出去。千门万户怎踟蹰。〔作跌拾箫科〕呀。原来是一管紫玉箫在地上滑着。想起一计来。奴家娇弱女孩儿。外间灯市阗塞。纵出得去。也落少年之手。不如就取着紫玉箫在手。遇着淸宫太监。拿到内家殿前。更有分诉处。倘天恩垂问。便将我十郞才名说一番。或见矜怜送出。拾却紫箫闲按取。引出仙都。引出仙都。〔严呼喝上小玉惊伏介〕 

【前腔】火树欲栖乌。银钥催胪。手下好生搜索。各处恐有奸细。楼心殿脚有人无。〔众喊介〕拏得一个小女儿。偷却太眞娘娘紫玉箫。躱在殿西头。〔严〕呀。女子犯禁了。玉管偷来缘底事。问是谁姝。问是谁姝。〔众拥小玉下〕 

【一江风】〔郭娘娘上〕翠云翘。玉殿催春早。玲珑绣额寒犹峭。过灯宵。火树银楼。点缀星楡照。香猊穗缕摇。听阿监巡吹遶。风淸别院升平调。

〔更漏子〕展金宫。铺玉册。光映锦貂梅额。三殿宴。九枝灯。春风遶画棚。珠斗直。银蟾滴。人在凤桥吹笛。簪绣蝶。卜罗裙。瑞龙香自熏。自家郭贵妃是也。先祖汾阳王郭子仪。父亲太尉郭暧。母亲齐国太长公主。自幼聘入广陵王为妃。皇上卽位。进册贵妃。掌管长秋宫玉玺。生下女儿太和公主。外家兄弟。止有小侯郭锋一人。自家早应星娥。出参天姝。荧荧金屋。长公主调笑胶东。荡荡璚霄。先太傅进封高密。班婕妤竟辞同辇。看甘泉宫裏。那堪图画夫人。马明德长居后堂。怪白玉阶前。不记披香博士。因此辄开鱼贯。长咏关雎。且喜玉烛调辉。金环顺序。恭遇元宵令节。侍宴回宫。怕有失事宫娥。诏狱来此。礼当祗候。道犹未了。穿宫早到。〔严太监押小玉上〕 

【前腔】紫霞标。殿幄笼春晓。龙舆凤吹烟花袅。恨灯宵。傍月回云。乱映芙蓉笑。妮子呵。风韵好无憭。玲珑花犯巧。偷将玉管吹云表。

圣旨道。朕赏灯宴之绮节。听才子之芳词。与民同乐。得尽丙夜。至期穿宫出徼。搜得一女儿。盗太眞娘娘紫玉箫一管在手。可是内院宫人。厌金闺而巧出。或者教坊弟子。按珠曲以偷传。着送长秋宫中细问。倘系都人士女。问他落后情由。〔郭娘娘〕万岁。 

【桂枝香】〔扣问介〕妇人。你可是宫娥。灯辉月耀。红讹翠扰。莫不是绛殿容华。早罢却朱衙烬燎。怨重闺叠琐。怨重闺叠琐。洞房空晓。镜台空老。乘月步招摇。别有处知音也。因此上暗引琼箫出凤翘。

〔小玉〕妾怎充得宫女。服色不同。 

【前腔】金宫鱼藻。彤墀鹤草。似这般银钥羁鸾。怎做得雕笼去鸟。恁宫监老伴。恁宫监老伴。披图对召。抄名暗叫。春满睡红绡。似这般憔悴也。羞杀容华金步摇。

〔郭娘娘〕不是宫人。便是宫妓。才用得紫玉箫。 

【前腔】看你搔头凤矫。檀心翠巧。若不是度曲韩娥。定则是萦情苏小。向殿头供奉。向殿头供奉。传梅索笑。歌兰合调。随例杂箫韶。因此上偷将也。暗谱霓裳趁绿腰。

〔小玉〕妾如今非教坊人了。 

【前腔】章台梦悄。横塘路杳。娘娘。若还是绛树梨园。怎不带柘枝花帽。和■〈衤牙〉裙长俏。和■〈衤牙〉裙长俏。云棚断扫。红氍罢袅。无分逐花妖。若提起洞箫也。凤侣曾经素手招。

〔娘娘〕怎的比着秦弄玉。他是公侯贵种。你旣不是宫妓。缘何到此宫来。盗此箫去。可是何等妇女。〔小玉〕妾姓霍。名小玉霍王之女。〔娘娘〕霍王是封邑在霍。你却姓霍。缘何是他女。〔小玉〕妾母郑六娘。原是内家供奉左班人。赐与霍王二十年。生妾十六岁。嫌妾出微。改姓从霍。赐红楼一座。御赐宝玉十厨。听母择壻。不敢欺诳娘娘。〔娘娘扯起玉科〕霍王是顺宗皇帝兄弟。并肩一字王。旣系王女。便同郡主。请起借问来由。 

【集贤宾】〔小玉〕家母呵。宫花汉殿曾分笑。赐梁园玉叶兰苕。〔娘娘〕缘何放出。〔小玉〕桂树银床心好道。揽靑丝素鬓无聊。〔娘娘〕他因此感伤么。〔小玉〕正是慵禁细腰。总放却星矑月貌。〔娘娘〕可可学得仙成。〔小玉〕修行早。可知是淮王不老。

〔娘娘〕郡主可招得甚才郞。〔小玉〕已配人了。 

【前腔】陇西士族美年少。似凌云逸气飘飘。玉树风前冰雪皎。缀新篇璀璨璚包。〔娘娘〕他祖上可有仕宦。〔小玉〕簪裾累朝。〔娘娘〕姓甚名谁。〔小玉〕唤做李十郞。〔娘娘〕宫中常闻得外间有李十郞是才子。可就是这人。〔小玉〕便是香名满玉堂风调。〔娘娘〕他可出得身否。〔小玉〕他见在此应制。不日上春榜了。龙欲跳。看咫尺鹏溟凤沼。

〔娘娘〕郡主。你成就许多时了。想是同到华淸宫玩灯么。 

【前腔】〔小玉〕蓝田种璧初垂耀。〔娘娘〕这等是佳人才子了。〔小生〕愧微躯不似璚瑶。只为十二云衢灯月好。搅芳心对影华宵。〔娘娘〕这等是十郞同来。怎么不回顾郡主。〔小玉〕更深丽谯。〔娘娘〕可是金吾将军淸宫太监要锁宫门。冲散了伴当。〔小玉〕正是。断羣处鸿迷鹊遶。〔悲介背云〕十郞夫。心萦燥。对残烛泪红多少。

〔娘娘〕郡主缘何偷着太眞娘娘紫玉箫。 

【前腔】〔小玉〕归云背月金莲小。殿西头暗拾璚箫。奴家此时想将起来。孤身独步。怎生回去。那灯市呵。紫陌游童喧未了。怕宵征薄行横挑。奴家若落此辈之手。纵然他引得奴回去。何颜自洗。因此奴家拿着此箫。宁归法条。倘遇着龙颜凤表。明诉吿。奴便死在金阶下甘心了。也显得夜行分晓。

〔娘娘〕好志气。好能事。 

【琥珀猫儿坠】生小香娃。绝世心灵巧。多露沾衣能自保。冰壶彻底见淸标。待晓。奏送孤鸾。还归凤条。〔小玉拜求科〕 

【前腔】睡鸟惊啼。坠月金茎表。娘娘。愿借莲台分绮照。〔娘娘〕只怕圣躬龙寝。奏不得事了。〔小玉〕娘娘。听别殿欢笑呵。还闻天语坠云霄。〔娘娘〕只怕天也将晓。〔小玉〕难晓。蚤赐金鸡。还飞鹊桥。

〔娘娘〕郡主要归急。便可同到别殿。将霍王旧事重说一番。〔小玉〕 

【尾声】芙蓉别殿烦相奏。凤管偷吹倘见饶。〔娘娘〕说那裏话。还有华灯送出中人导。

〔娘娘〕花宫莲漏已三更。



〔小玉〕独自低迷步玉京。

〔合〕到得殿头宣赐烛。



重开金锁放人行。 

第十八出
赐箫

【天下乐】〔女官内臣上〕香炉扑扇侍金蝉。密炬笼绡斗玉钿。人影渐稀花露冷。踏歌吹度晓云边。

列位请了。五夜回淸昼。千门映紫薇。同将花烛影。相送玉人归。霍王郡主看灯失侣。怕落少年之手。宁可落在宫中。拾了太眞娘娘紫玉箫。要人拿住。着送长秋宫郭娘娘审问。引奏御前。明白了他的气节。着俺女官内臣。销金宝烛四笼。送他回府。倂赐他原拾紫玉箫一管。内科一道。他如今在长秋宫谢恩去了。想卽到来。俺们在此华淸宫门外伺候。〔小玉拿箫上〕 

【玩仙灯】归色满银蟾。好风光长明宫院。

列位宫官。蒙圣恩多劳了。〔众云〕夜过三更。郡主请行。〔合〕 

【四边静】春光碧琐芙蓉殿。复道烟花转。玉女对星悬。金童承露偃。〔合〕步摇钗战。凌波袜软。〔女官扶玉科〕归路拥婵娟。珠宫锦霞蒨。

〔小玉〕不劳扶了。 

【前腔】春城夜色人深院。巧笑残妆宴。坐冷烛花偏。啼残香梦远。〔合前〕 

【前腔】琉璃甃路平如练。缓步多苔藓。爱月几人眠。行云今夜免。〔合前〕 

【前腔】宫车夹仗香雷辗。闪碎红云片。翠凤减宵眠。银虬淹晓箭。〔合前小玉〕 

好了。望见本府的红楼子了。 

灯半阑珊月气寒。



霓裳吹遍夜深还。

只应不尽婆娑意。



犹向街心弄影看。 

第十九出
诏归

【粉蝶儿】〔六娘同十郞上〕宝鸭铜驼。珠泪暗飘红蜡。

〔六娘〕孤灯容易落。碎月好难圆。十郞。你夫妇纔得三朝。今夜元宵。宫中游玩。正是良辰美景。赏心乐事。谁知窣地裏风波撇散。寻觅不见。不知落在天家。还落在人家。好不苦杀人也。〔十郞〕苦杀小玉妻。你若落在天家。怕你不惯考问。娇滴滴的怎禁得摧挫。若落在人家呵。一发苦杀你了。〔哭介合〕 

【狮子序】他若是落天家。怕惊摇嫩蕊娇花。更灯阑紫陌。侠少豪华。〔六娘〕若是恶少们懊着他呵。他性子不是金箆自刺。定向玉井头骨董一声了。亏杀他捅轻狂。推薄幸。嗔阿母。骂檀郞。玉梅花下恶咨嗟。愁肠枨触。残月些些。

十郞。且待东窗曙了。去朝门外取消息。且在绣阁上坐等鸡鸣。〔做悲哭坐科女官灯笼小玉携箫上〕 

【粉蝶儿】玉烛归来。蚤已明星破夜。

〔扣门郑六娘十郞惊开科〕呀。灯烛荧煌。原来郡主到也。〔宫官〕圣旨到。跪听宣读。朕雅爱风谣。泛采奇秀。知陇西李益博学弘词。妻小玉复是霍王叔父之女。看灯失侣。畏行多露。巧拾璚箫。智能卫洁。朕甚嘉之。卽撤华淸宫凤烛。兼赐所拾璚箫一管。送归李益之宅。其谢本不必亲赍。附霍嗣王府进上。叩头谢恩。〔众拱手科十郞〕留列位老公公老夫人一茶。〔众云〕圣躬五鼓视朝。不敢久留。去也。请了。〔下介六娘十郞小玉相抱科六娘〕儿着惊了。〔十郞〕妻着惊了。〔小玉〕天恩有幸。不曾着甚惊。一从相失了阿娘和十郞。内家传呼转急。怎生出得。走得慌呵。丹墀一跌。原来是管紫玉箫滑着。寻思计来。外间看灯人闹。都是少年游冶儿。纵出得宫门。不得淸白还家。因此躱在殿西头。尽着穿宫拿去。拿到永巷娘娘宫中讯问。儿将父王名字幷李十郞才学家世说起。那娘娘便相敬顺。引奏御前。恩赐玉箫凤烛。眞是天恩难报。〔六娘十郞小玉合〕 

【一封书】喜片玉无瑕。乍分辉宝烛华。这皇恩有涯。逞风流出内家。香消侍女弹金炧。月冷归人湿绛纱。成佳话。转淸华。帝子璚箫度晓霞。

〔六娘〕十郞还与小玉去睡一睡。 

丹穴惊飞双凤凰。



欢娱转作艳歌伤。

冲宵只避金吾贵。



破晓仍分玉烛光。 

第二十出
胜游

〔樱桃上〕意态精神画亦难。花枝实个好团栾。曲啭新声银甲暖。醅浮香米玉蛆寒。自家樱桃是也。郡主配了李十郞。把靑儿赐了樱桃。乌儿赐了浣纱姐。正是白的对白的。乌的对乌的。只一件来。靑儿性格伶俐知书。却被十郞使得东去西去。除了夜间。日间再不能勾同睡睡。到不如乌儿两口。鎭日在灶前灶后诨耍。这也难怪。正是乖的走碌碡。赢得眼头熟。痴的不出屋。夜夜皮穿肉。俺看李郞和郡主。什么相偎相爱。为他还不曾除授官职。尽着闲缠。今又分付靑儿。叫承奉们开了老殿下爷爷花园。打理裀褥床顿。以备游倦一时之憩。老夫人又教俺取了白玉碾花尊。盛了蒲桃新酿。剔红蝶几上安着蕖叶碗数十样。花■〈飠兹〉玉菓。伺候郡主。一对儿早得行游者。 

【虞美人】〔小玉上〕楚腰蛴领团香玉。鬓叠深深绿。翠眉袋留恋他。年少。此时春态暗关情。

〔春光好〕纱窗暖。画屛闲。亸云鬟。睡起四肢无力。半春关。〔樱桃〕玉指翦裁罗胜。金盘点缀酥山。小姐呵。你交颈深心无限事。小眉湾。〔小玉〕樱桃。你说咱深心无限事。有什么事来。〔樱桃〕郡主未遇李郞之时。俺伴着你打秋千。掷金钱。斗鹌鹑。赌茘枝。抛红荳。捉迷藏。你眉儿长展展的快活。到遇了李郞。满了月来。只管守着李郞在纱窗裏坐。也不与俺二人耍一耍。见你眉尖上长簇将起来。敢是着伤了。〔小玉〕樱桃。你怎知道。俺做女儿时。由得自家心性。带了头花后。便使不得女儿性子了。做人浑家的。当得日夜迎欢送爱。却也不耐烦了。今日他要同游花园去。十数里路。俺怎走得。也只得勉强陪奉他。〔樱桃〕郡主。怪道你常时更初一觉。睡到天明。自成了人后。夜裏和李郞絮叨叨到四五更鼓。番来覆去。那裏睡来。眞个是成人不自在哩。〔小玉〕不要闲话。问你酒台食格。俱要齐整。十郞将到。就要游去。 

【上林春】〔十郞上〕散帙余闲。摊书正满。明窗罅飘红点砚。正花冠鼓翼墙头。好是昼长人倦。

〔转身偎着小玉科〕因卿狎态堪归画。惹我风心欲荡春。俺看几篇赋。临了几纸帖。身子便觉慵了。你与我同去游游园池山子。〔小玉〕山子池上园中。迂曲有十数里。从容来去。要得昏黑。俺已分付浣纱乌儿在府伏侍老夫人。排备果酒。便好带蚤去。只是俺小鞋儿怕苔滑。要你作汉子的健节些。〔十郞〕这是本等。樱桃。前到百花亭等着。俺们缓缓来。〔做行介〕二月春来半。王家日渐长。柳垂金屋暖。花发玉楼香。呀。这就是花园洞口。好屈曲。好幽致。我和你慢慢行去。 

【画眉序】红径柳丝牵。洞口桃源香带转。正花柔玉暖。贪戏韶年。〔作低头入花园门介〕碍钗翘侧度云蝉。〔作坠钗十郞拾与插介〕坠红掌金虫细钿。苔痕屧印芳茸浅。暗穿花背人偷展。

〔小玉〕十郞。你怎的说个偷展。〔十郞〕前面有万春亭。百花深处无人。芳草细铺茵。俺和你不能忘情。〔小玉〕说也可人。就到万春亭遶花行一会去。 

【黄莺儿】偷眼艳阳天。映朝姝沁彩烟。蒸霞炫日风和扇。香须慢飐。红心斗展。浓窠弄压柔条颤。糁花钿。琼纤袖口。拈插鬓云偏。

〔十郞〕好到了。这亭子上却有局脚床。金地褥。〔小玉〕是俺叫靑儿放在这裏。只说你一个来游喜。在此昼睡一睡。今日俺同来。你不得睡了。把酒酌一杯。起去游玩。〔十郞〕不妨睡睡去。〔小玉〕羞杀人。〔进酒与十郞科〕俺和你私祝花神。花神。愿护持俺夫妇百岁同春。〔飮十郞科十郞把酒飮玉科玉做醉科十郞扶玉坐科〕 

【四时花】仙酒醉婵娟。这肌儿脆。声儿颤。带笑花前。嫣然。斜簪抛出金缕悬。鹅黄画袴吹可怜。皱湘裙亸着眠。粉檀香润。拚骄恣姸。眞珠几滴红上面。婀娜垂柳边。又不是看花人倦。护春柔酒晕。惹人闲緖花片。

〔玉作强对十郞科〕不要你搂着人。俺自家行。〔十郞〕你纔间昏昏的。随俺摆布你了。〔小玉〕俺还不带醒。〔樱桃〕前面是华山。昆明池水。长安八水。登楼可见。郡主呵。这楼是老殿下起的。〔小玉〕是了。叫做驻春楼。十郞夫。你看楼上好不精致。只是王孙去也呵。 

【皂罗袍带】十二彩鸾屛扇。恨鹊岩烟断。罨尽春山。浮沤绣涩画纶连。瑶星碧雾看宛转。花光玉洞。丹砂几年。华淸绣领。王孙故园。佳人挟瑟。一似漳河怨。〔玉云〕十郞夫。你只是不曾遇得父王呵。招司马。进仲宣。晴窗检点白云篇。嚬红颊。数绿钱。高楼谁信与天连。

〔十郞〕娘子。你不须悲咽。俺和你去假山子上走一走。〔下楼行科〕 

【解三酲】〔十郞〕叠春岑踦■〈区〉几转。一般的蔽日回云岫紫烟。金苔玉枝靑偃蹇透窥窗玉女悬河。似靑霞削出芙蓉瓣。又似巫峡潇湘对落猿。堪游衍。恨小山人去。■〈纟候〉岭音传。

〔小玉〕说甚么巫峡潇湘。〔十郞〕巫峡楚王会神女之处。潇湘是说虞舜学道入九嶷山。二妃不得相从。一似令尊父王学道入华山。令堂不得相从一般。〔小玉叹介〕正是你说潇湘。君看水上竿竹。不是男儿泪染成。 

【浣溪沙】〔行介〕扬湘岑。簇兔园。银花水照得潺湲。笙箫慈媎对婵娟。相思有恨窥鸾遍。戛玲珑把金钗敲竹透歌泉。歌得好赌却金钱。

〔十郞〕夫妻赌甚么金钱。〔小玉〕赌夜落金钱花。〔十郞〕就把夜合欢花当着金钱。〔小玉〕你作竹枝词。俺作女儿接你。〔十郞〕使得。〔打歌科十郞歌〕赤绳千结〔小玉接〕绊人深。〔十郞〕越罗万丈〔小玉接〕表长寻。〔十郞〕杨柳在身〔小玉接〕垂意緖。〔十郞〕藕花落尽〔小玉接〕见莲心。〔十郞〕好个夫唱妇随。〔樱桃〕前面是昆明池水。十郞郡主。有一两点催花雨到了。昆明池畔有老殿下弄珠亭。快走到那裏。再飮几杯回去。〔十郞小玉快行介〕 

【乔合笙】鎭催花雨点。鎭催花雨点。勒暖氲寒。垂云一似浓鬟渲。水气花香风暗传。覆着同心扇。草丝熏软。翠茸茸毯着双弯蹍。绣墩金线。谩细织帘纹。熨浪痕穿花掠燕。回兰戏鸳。个人无赖娇波转。同行并着香肩。待到深庭院。褪却中衣绢。

〔小玉〕到了弄珠亭坐地。十郞。你也尊重些。 

【琢木儿】狂耍壻。游戏仙。荳蔻图中春数点。十郞夫。你只管拥着人。弄皱奴花胜儿。欢情态皱花呵展。俺在家中绣了几针领子。如今闲游呵。绣工夫葡桃几线。却怎的半踏长裙香径远。十郞夫。也只是奉承你欢喜。你看这欢杯对影分娇面。〔十郞〕只管劝人酒。不听我讲话。〔小玉〕你还讲闲话。那竹林外有人在作声。好似靑楼鲍四弦。

〔十郞〕快唤一声鲍四娘。〔内作鸟声介〕呀。没有人影。 

【玉交枝】沉沉深院。错呼人花林水边。小玉妻。你看那孔翠鸟儿都惊起了。双飞翠点惊人见。丁香队裏盘旋。你劝醉我。我还要醉你一醉。〔小玉作不飮笑嚼花科十郞〕小玉姐。你休要把郞拽住乔作悭。娇嗔要得人饶惯。新花蕊芳心咬残。戏捎莺回眸偷眄。

〔小玉〕十郞夫。俺看你错爱奴家。忘其憔悴。只是一件。新人有时故。丈夫多好新。绿衣白华。自古所叹妾闻得昔有华山畿祝英台二女。一感生情。便同死穴。况贱妾因缘奉君。砥砺盘石之心。有如皎日。但足下有四方之志。兼是陇西士族。乱定而归。定寻名对。华落理必贱。谁得怨君。但私愿耿耿。窃有请于君前。〔十郞〕愿领教。〔小玉〕妾年十八。君年二十。愿君待三十岁。是妾年二十八矣。此时足下改聘茂陵。永抛苏蕙。妾死无憾矣。〔十郞〕说那裏话。卿非卓女。生非窦滔。一代一双。同室同穴。〔小玉〕这也难料。只是暂时笑语呵。 

【玉胞肚】愿侍十年欢嬿。尽着这红娇翠鲜。碎心情眉角相偎。趁光阴透体交眠。夫妇人过了二十八九呵。怕得海棠香晚。宝簪敲折凤辞弦。梦裏湘云过雨痕。

〔十郞〕你不须闲想。小生这点中心呵。 

【玉山颓】你精神桃李。红抺肚温香腻绵。惹娇音春思无边。衬轻躯着处堪怜。佳人绝世。更甚名花堪羡。薄幸敎天谴。负靑天。年年春病到身边。

〔小玉〕十郞。奴家蹙金指盒儿裏。有乌丝栏纸数枚。绿沈管笔。螺子墨。你可写下数句。作奴终身之记。你他日宦游去。妾见所题。如见我夫矣。〔十郞〕使得。〔樱桃取纸笔介十郞〕妻。你看昆明池上。刻有牛郞织女。就对此为盟。题上几句。〔诗云〕合影连心。昆明池馆。织女临河。仙郞对岸。地老天荒。海枯石烂。永劫同灰。无忘旦旦。〔小玉〕谢了。〔小玉拜谢介〕 

【川拨棹】承相盼。十郞夫。这香火情何限。怕只怕笺梅字殷。怕只怕笺梅字殷。道得个海枯石烂。不争你侨啜赚。谩将牢这话难。

李郞。你定了这段誓盟。也不枉了伴你一游。看看日势向晚。〔樱桃〕这有一条路。傍着猿岩鹊渚。回去不远。〔归科〕 

【忆多娇】春色黯。香径晚。挂猿枝袅袅啼翠峦。紫阁岫。日犹悬。玉女峯前云半卷。花叶芊眠。花叶芊眠。忙归去栖乌暗喧。

〔玉作跌十郞扶起科〕有俺丈夫在此。带月而行。未为不可。着甚干忙。跌了腿子。绽了鞋儿。起来慢慢行。月上了。 

【月上海棠】莲三寸。重台小样红编绽。怕逗了朱门。半约花关。这一番游满春山。较添得许多娇眼。人影散。花月下。樱桃的叩响铜镮。

〔作开门浣纱持烛开门进科小玉〕老夫人睡未。〔浣纱〕整了酒在内堂相待。请进去。 

【尾声】情展转。兴多般。一帘花影上阑干。〔小玉〕夫。俺陪你飮了酒。再来玩月。好看春庭夜合欢。

轻风绰袂翠鬟偏。



红璧春灯艳绮筵。

今宵且自萦衾带。



明日追陪度管弦。 

第二十一出
及第

【天下乐】〔文武官上〕玉署金钤紫禁通。芙蓉晖映凤凰宫。三山日色黄图外。四海云光绿字中。

列位请了。今日乃殿试发榜之日。圣旨亲点了陇西名士李益为状元。特许入太极殿朝见。想天下士子都在五凤门外恭候。 

【卜算子】〔十郞上〕鸾凤遶身飞。五色祥云递。姓字先传帝主知。唱彻龙颜喜。

〔内官上云〕圣旨已到。皇帝诏曰。昔睿后筌期。渊匠宰器。虽道泛胥卢。化参炎皥。犹复高登侧隐。显序光畴。用叶斟调。嗣辉珉检。上智中主。咸遵此术。朕膺鸿历。报永龙浑。空知救质以文。未获止戈为武。是用登进多士。论文武张弛之策。子大夫各获展尽。慰朕虚怀。今赐汝五百名出身。其第一名李益。朕久讽其弘词。渥其芳誉。可特入太极殿前谢恩。授翰林供奉。卽日赴玉堂上任。五日之后。着往朔方参丞相杜黄裳军事。中书省写勅与他。〔谢恩介出朝门行介〕 

【滴溜子】圣天子。圣天子万寿临轩。春官的。春官的八柱擎天。人中选出神仙。总送上蓬莱殿。宫袍赐宴锦桃花。曲江排比醉春筵。

【前腔】笑从前。笑从前文章几篇。高头院。高头院毷氉打遍。曲裏珠帘尽卷。还认得都知面。红笺一片桂花香。今宵热赶在谁边。

【尾声】铃索一声花满院。这淸高富贵无边。多和少留些故事与人传。

桂林春殿一枝新。



满路靑云属后尘。

莫道杏园香色晚。



当筵还作探花人。 

第二十二出
惜别

【番卜算】〔十郞上〕春色暗蓬莱。紫陌朝初下。玉堂铃索动边愁。宝剑悲离匣。

〔浣沙溪〕御宿高花满桂林。令君香暖出衣襟。玉池仙篆正堪临。羌笛无端催折柳。蜀窠还用绣林禽。一心人缱一人心。自家李十郞。名魁多士。官拜词林。因朔方兵火未净。着丞相杜黄裳行边。诏下官参彼军事。喜得石子英又中了武状元。花敬定昨日有表奏请边头效用。尙子毗亦表奏西归。已叫靑儿去中书讯问圣旨怎生发落。〔靑儿上〕漏长丹凤阙。花满白云司。老爹。朝报在此。〔十郞看朝报介〕呀。二月十六日。吏部一本。为经略松潘事。西川缺节度使。仍推骁骑卫将军花卿。奉圣旨有点。十七日。兵部一本。为经略陇西吐蕃事。推武状元石雄。奉圣旨有点。十八日。礼部一本。为朝正侍子归番礼仪事。奉圣旨光禄寺赐宴。翰林院撰答番书。呀。俺去朔方参军。我三个朋友也都四方分散了。后会不知何时。可伤怀也。靑儿。你去打听三位老爷几时起程。〔靑儿〕圣旨教该部星夜打发起程。纔间小的在御道上遇着他三家门干。说三位老爷就到俺府中吿别了。〔十郞〕这等快备酒筵。 

【夜游朝】〔花卿石子英尙子毗上〕名胜翩联西北去。时难驻离思愁余。玉镂衢鞍。花明攂剑。皎日寸心相许。

〔相见介〕经春共游息一旦名联翩。莫论行近远。终是隔山川。〔十郞〕花敬定节度去松州。尤在内地。石子英去陇西。正是吐番蹂践之地。尙子毗亦复西归吐番。不知何年再朝中国。天涯兄弟。一旦分飞。可为怆然。〔花卿〕尙君西归。终有南来之日。石子英年壮立功。周旋尙早。只有老夫日暮途远。恐当没齿边陲。星星白发。无相见期矣。〔十郞〕老节度钓渭飞熊。伏波跃马。终当奏凯还朝。只是暂别惊心。相为耿耿耳。石子英。仗君威灵。恢复陇西。先君神道。伏乞除扫。尙子毗。倘有信使。幸赐题书。下官明后日参军朔方。关山劳险。未卜前途。男儿亢壮。勉力功名。别酒离歌。且尽今日。〔花石尙〕征轩有色。杯酒无心。〔十郞〕勿谓一杯酒。明日难重持。靑儿。看酒。〔靑儿〕桃花嘶别路。竹叶满离尊。禀老爷。酒到。〔把酒介〕 

【皂罗袍】别酒寸肠裁系。送将军远戍。侍子遥归。红亭一路羽旗飞。参差色映桃花水。〔合〕黄山路遶。靑骊去迟。呼俦戒旅。伤心此时。今朝撇下河梁袂。

【前腔】蚤是销魂别去。似猿断三声。鹤回五里。关山迢递本难期。兼之荡子多留滞。俺四人呵。〔合〕弓调鹊血。刀寒鸊鹈。边头意气。峥嵘为谁。条支再覩西王使。

〔尙子毗〕十郞。你说条支再覩西王使。是望俺重到中国了。岂知小弟之意。留恋泰华。只是为使臣的义当反命。俺到国中多隐居昆仑山下。不婚不宦。恐不得重与三兄相闻了。〔十郞〕子毗虽有泰华昆仑之兴。只怕吐番王不许。强欲相屈。子毗那可归山。昔驹支由余显迹西戎。子毗正当出劝戎王。安边保国。何得痼疾山林。高眠不救乎。〔尙子毗〕谨领。罢酒了。〔十郞〕下官还要送别延秋门外。〔送别介〕 

【香柳娘】送征人泪滋。送征人泪滋。流尘叠骑。飘霞乱日翻红斾。把心旌顿飞。把心旌顿飞。佳期后命催。闲敲唾壶碎。〔合〕听边头笛吹。听边头笛吹。折柳题梅。封书好寄。

【前腔】忍登临送归。忍登临送归。胡天汉地。长安晓日空回袂。暖春云雁飞。暖春云雁飞。离声怯路岐。乡心转嘹唳。

〔合前〕别了罢。〔拜介〕 

【尾声】陌暖春烟醉柳丝。叫不住嘶尘别骑。还记取长乐疎钟夜半时。

〔花石尙下十郞吊场〕靑儿。回去罢。你看三位去。有俺相知送他。明日俺行。没有三位老爷送俺。想起功名。都有踦■〈区〉别离之苦。〔合〕 

【前腔】惹春风鬓丝。惹春风鬓丝。南来北去。飘风泊浪宁由自。信人生马蹄。信人生马蹄。愁杀路傍儿。红尘蔽千里。要封侯怎的。要封侯怎的。卖药修琴。浮生一世。

万里鸣沙拥战尘。



轻弓短剑出西秦。

征衫已带靑羌色。



别泪还持送故人。 

第二十三出
话别

【步步娇】〔郑六娘上〕红焦抱泣回云帐。谩银泥印仙掌。香云结梦长。小玉窗前。夭桃叶上。倚得壻为郞。轻鸳怕得风摇扬。

〔谒金门〕留不得。留得也应无益。花院月窗春瑟瑟。娇娥回袂泣。乍团栾。底抛掷。柳色灞桥明日。忍看鸳鸯三十六。孤鸾还一只。自家郑六娘是也。女儿小玉。招得李十郞。中了春榜第一。官拜翰林。正是才郞美女。一代无双。却纔翰林上任了。便差去朔方参杜相国军事。俺听得朔方之地。西边是吐番。西北边是回纥。这两国回子。争战往来。常在朔方。十郞去到那地。兵机劳险。好愁杀老身。又不敢说与小玉。怕惊了他。只得办治酒肴。与小玉明日送行。樱桃那裏。〔樱桃上〕拂匣看离剑。开箱叠战衣。老夫人有何分付。〔六娘〕李老爷明日行。可收拾酒肴。今夜老身与他话别。明日郡主送行。〔樱桃〕理会得。〔六娘〕李老爷和郡主在那裏。〔樱桃〕在红楼上叙别。好不悲啼哩。〔六娘悲介〕我的儿呵。 

【醉扶归】合欢衾覆着纔停帖。连心花结得好周遮。踹双丝半步不离些。乱花风摆亚金泥蝶。李郞便是李轻车。关山点破香闺月。

〔樱桃〕老夫人。李老爷去。俺的靑儿夫也去了。〔啼介〕 

【前腔】公母笋嵌着没凹凸。牝牡铜铸得没歪邪。那乌儿呵。■〈月害〉■〈月奈〉的做了管家爷。俺靑儿呵。俏乖哥转眼将人撇。今后呵门儿■〈户外去内〉着暗咨嗟。烛心点着生疼热。

【尾声】男儿意气本骄奢。怎顾得俺香娃小姐。只落得画眉楼上远山遮。

〔樱桃〕酒筵已齐备了。请老夫人且与李老爷郡主欢飮今宵。〔六娘〕樱桃。怎得欢畅来。正是。 

门楣新结好郞君。



撇下朝云送阵云。

今夜红槽千滴酒。



明朝送泪湿罗裙。 

第二十四出
送别

【卜算子】〔小玉樱桃上〕匝馆暗高枝。滚地飞柔絮。无端燕羽欲差池。薄幸成离緖。

〔河传〕春伴花暖。离情不管。浥透靑衫。雨余香汗。草草送别沟头。层波入鬓流。金船满捧盈盈泪。将人妮。魂随到千里。想正骖去也。更回首东风。恨应同。樱桃。俺今日到霸桥驿送十郞。却蚤肠断也。 

【前腔】〔众拥十郞上〕碎语杂娇啼。半隔纱窗雾。海棠红露湿胭脂。泪尽人何处。

梁园初罢雪。楚岫正为云。谁道淮南客。翻从塞北军。左右。车骑停在霸桥驿外。待夫人饯酒毕了起行着。〔相见介十郞〕有劳郡主远送。老夫人到不曾来。〔小玉〕家堂从后就到了。十郞夫。今日虽然壮行。难教妾不悲怨。听妾半词。写阳关之思。看酒来。 

【北寄生草】一曲阳关泪。朱弦迸玉壶。江干桃叶凌波渡。汀洲草碧离情暮。霸桥柳色愁眉妬。纤腰倩作绾人丝。可笑他自家飞絮浑难住。

〔十郞〕岂无闺秀情。仗剑为功名。今日愁肠断。阳关第四声〔小玉〕还是无情。阳关第一声也可肠断了。再进酒。 

【前腔】〔小玉〕绣褶残金缕。偎红叠锦氍。衾窝宛转春无数花心历乱魂难驻。阳台半霎云何处。起来鸾袖欲分飞。问才郞是谁断送春归去。〔十郞长吁低头科〕 

【前腔】〔小玉〕绿惨花愁语。红颦柳怯舒。春纤乱点檀霞注。明眸谩蹙回波顾。长裙皱拂行云步。送君南浦恨何如。想今宵相思有梦欢难做。

〔十郞〕再奏一曲。便分手了。〔小玉〕 

【前腔】懒拂鸳鸯柱。空连翡翠襦。芙蓉帐额春眠度。茱萸带眼愁宽素。红兰烛影香销炷。画屛山障彩云图。到如今蘼芜怕作相逢路。

〔十郞〕有甚相赠。〔小玉〕更有泪珠儿千万串。可将袖来承着。 

【前腔】〔十郞〕这泪呵。慢颊垂红缕。娇啼。走碧珠。冰壶迸裂蔷薇露。阑干碎滴梨花雨。鲛盘溅湿红绡雾。层波泪眼别来枯。这袖呵班枝染尽双璚筯。

十郞也下些泪。着妾袖上。〔十郞〕丈夫非无泪。不洒妇人衣。〔玉作恼科〕好狠心的夫也。〔十郞〕妻。俺丈夫的眼泪在肚裏落。 

【前腔】俊语闲枨触。回肠转辘轳。俺去后呵。一个人睡。不要着寒了。双丝袜腹轻轻束。连心腰彩柔柔护。沾身衬褥微微絮。分明残梦有些儿。睡醒时好生收拾疼人处。

〔小玉〕听这话。想不是轻薄的。只是眼下呵。 

【解三酲】绣屛空莺残月午。芳枝亚蝶展红疎。捍拨双盘金凤语。无聊处。赠花须。输他塞北颜如玉。也寄云中锦字书。新人故。一霎时眼中人去。镜裏鸾孤。

【前腔】〔十郞〕别鸳闺催残雁柱。临鸟道绣出蝥弧。一曲颦蛾低翠羽。沟头水。立须臾。三春别恨调琴裏。一片年光揽镜初。功名苦。只落得靑楼薄幸。锦字支吾。

〔小玉〕十郞几时归。望杀人也。 

【前腔】望边头瓜期未数。登陇首楡塞平铺。云骑东方频盼取。金匝匼。锦模糊。千回蝶帐花无主。万里萧关妾有夫。芳年误。待趁作江南旅雁。蓟北双凫。

〔十郞〕从此别了。 

【前腔】送征夫夕阳花坞。归思妇夜月椒图。绮席朱尘笼翠户。银屈恤。紫流苏。行云谩惹相思树。香泪还穿九曲珠。佳期负。小心着桐花覆凤。桂叶啼乌。

〔六娘上〕玉剑花前别。金杯马上倾。由来多意气。今日是功名。十郞。你夫妇们好索放。征车催得忙了。将酒来。老身送上马。 

【前腔】劝仙郞联骖上路。看娇女撇袂中途。月露光阴等闲度。休回首。莫踌躇。侯封绝塞奇男子。身是当门女丈夫。旌旗竖。早趁着牙璋凤节。绣幕麟符。

【前腔】唱骊驹敲残羯鼓。鞭云骑抝折珊瑚。紫雾黄云生古戍。■〈日要〉红鹫。捣玄菟。西飞陇客啼鹦鹉。南翥闺人舞鹧鸪。兼程赴。稳看着龙庭捷奏。麟阁名图。

【鹧鸪天】〔拜别科〕红亭别酒话踌躇。走马怜君万里途。但愿封侯龙额贵。不妨中妇凤楼孤。〔众拥十郞下〕请了。回去罢。〔下作呼拥科六娘小玉留小玉〕娘。他千骑拥。万人呼。〔六娘〕富贵英雄美丈夫。〔内扮千户官走上跪介〕状元爷前面飮六部老爷饯酒。着千户拜上郑老夫人状元夫人。请及早回府去。〔六娘〕劳了。好生伏事老爷路上。〔小玉〕千户官。有两句话说与状元。关河到处休离剑。驿路逢人数寄书。

征骖一曲坐离亭。



唱到阳关柳色靑。

但有红尘催别袂。



那怜玉筯掩空屛。 

第二十五出
征途

【金钱花】〔卒子上〕渭城朝雨阳关。渭城朝雨阳关。轮台古月阴山。轮台古月阴山。鸣笳叠鼓度西番。腰锦緁。跨雕鞍。持节去。凯歌还。

兵部差俺送李参军老爷去朔方。想李老爷已到来。 

【满庭芳】〔十郞上〕细柳红营。长杨绿榭。画桥水树阴团。玉堂年少。何事拂征鞍。为问绿窗惆怅。靑衫湿袖口香寒。留不得。霸陵高处。犹自望长安。

城头日出使车来。古戍花深马埓开。忽听鸣笳兼画角。声声思入古轮台。恨杀陌头杨柳色。绾定靑衫留不得。思妇空啼渭水南。征夫早向交河北。昨日小玉姐送我至霸桥。折柳而别。萦我心曲。符勑限紧。不得淹迟。只得把芳情撇下。左右。号令整齐。队仗已完未。〔卒子应科十郞〕便上路去。 

【朝元歌】风氲马尘。晓色笼骖靷。河滨彩轮。渌水随流轸。黑队奔蛇。文旌画隼。电转星流一瞬。沓鼓扬钲。南庭朔方知远近。草色伴王程。皇华送使臣。〔合〕游缰带紧。早趁封侯鹊印。

【前腔】〔卒子上〕高阙长城隐隐。星鋋拨阵云。月羽照花门。谷口旗回。烽亭树引。转向交河上郡。叠骑逡巡。蜚翘插书无定准。飮马断河津。翻麾拂塞尘。〔合前〕 

【前腔】〔十郞〕回首长安日近。东方送使君。南陌恨闺人。雪岭燕支。云台玉粉。去住此情难问。短剑防身。胡沙雕颜吹旅鬓。荡子去从军。恩荣变苦辛。〔合前〕 

【前腔】〔卒子〕陇上谩寻芳信。顾恩不顾身。无用想罗裙。戍逻笳鸣。关山笛引。不管梅花落尽。气色河源。天街旄头犹未陨。长笑立功勋。边头曲米春。〔合前〕 

但晓鸣珂入紫薇。



谁知戈甲度春晖。

相如谕檄西南去。



禁苑何人待猎归。 

第二十六出
抵塞

【齐天乐】〔杜黄裳上〕芙蓉绛阙朝元山。玄绿绶曾调珍铉。鳷鹊观前。麒麟阁上。丽日黄图赤县。金戈昼偃。看神兵按垒。贵相行边。武帐文■〈木〈箆，去〉〉。玉关花舞大唐年。

明堂太乙度飞军。身是三朝旧相臣。剩有丹书藏虎豹。非贪白首画麒麟。自家杜黄裳。表字遵素。京兆万年县人也。早中词科。从汾阳王子仪佐鎭朔方。历事代德顺宗三帝。复事今上。官拜检校司空。同中书门下平章事。身叨上相。首赞中兴。东翦靑齐。南平淮蔡。北安银夏。西循晋绛。诏封邠国公。食邑万户。皇朝故事。宰相行边。圣上以老夫曾历朔方。分牙建府。近闻勑送新科状元李益。来此参军。已到受降城外安歇。想今晨进见。虽则鸳行未进。实衔凤勑旬宣。敢恃崇班。宜从盛礼。听事官。李爷到门首未。〔听事官〕已到门上候见。〔黄裳〕请见。 

【生查子】〔十郞上〕燕支锦欲燃。马色尘初倦。相府动珠衡。帅幕开红荐。

〔相见拜介十郞〕开府先朝杰。〔黄裳〕参军出众才。〔十郞〕荣华卿月好。〔黄裳〕珍重使星来。〔十郞〕气色归元宰。〔黄裳〕文章落上台。〔十郞〕长城方借重。〔黄裳〕看汝画云台。〔黄裳〕久闻李状元玉堂仙品。何缘紫塞参军。〔十郞〕朝廷以丞相上公。屈尊临塞。敬遣下官仰瞻颜色。聊备记室之司。敢缀参军之役。平生仰相公威名呵。 

【琐窗郞】佐皇朝凤沚龙躔。近三台尺五天。靑槐遶阁细柳传边。看飞熊绣帽。投壶羽扇。〔合〕文昌武库参华选。销金甲太平无战。

〔黄裳〕老夫拖金报主之身。衣锦归田之日。如参军靑年才子。玉署仙人。皇上钦迟。苍生仰爱。老夫残年。方当见托。 

【前腔】爱仙郞玉态华年。步靑云出紫烟。文章献纳。姓字香传。更借筹喩檄。请缨乘传。〔合前众军官参见科〕 

【前腔】鎭河源九曲三边。插旌旗满塞垣。军府虽多。谁似俺府。中军是宰相。参军是状元。黄扉贵品。紫禁名贤。看金泥诏下。玉门春遍。

〔合前黄裳〕状元。明日老夫伴足下出塞一游。 

【前腔】〔合〕动金麾都护临边。哨烧羌猎左贤。黄云气色。紫电风烟。把卢龙径断。白狼歌献。

〔合前黄裳〕听事官。送李爷去属国府衙门住着。打理公堂宴。 

【尾声】才人书记本翩翩。今日春光生组练。不敎烽火照甘泉。

金戈未偃不言家。



弦管纷纭杂暮笳。

关山海上飞明月。



乡思天边梦落花。 

第二十七出
幽思

【虞美人】〔樱桃小玉上〕锦莺啼碎落花风。睡软金泥凤。浅眉微敛注檀轻。一奁春絮残梦悔多情。

〔菩萨蛮〕玉钗风动春幡急。海棠浓露胭脂泣。香阁掩芙蓉。画屛山几重。照花前后镜。花面红相映。何处最相知。羡他初画眉。樱桃。十郞新婚一月。送别从军。无情无緖。等闲又是杜鹃时节。好天气困人也。 

【好事近】风日洗头天。颓鬟半压香肩。宝檀消篆。怪飞丝袅雾撩烟。可怜。为甚暗捻金线。春过了宝花阑前面。会心人儿去远。便看花满眼。鎭日无言。

〔樱桃〕少女少郞。相乐不忘。恰待好处。又蚤撇下。你是聪明人。且自消遣。 

【锦缠道】小婵娟。是天家快活神仙。尽红笙玉串隐花丛。把萧娘送上秋千。还做作百般消遣。怎只为断红裙片。心乱落花前。〔背介〕粉腰香■〈月〈局，九代口〉〉惯了着人怜。〔回介〕想着敎人缱。侧身儿委的是难眠。

〔小玉〕正是了。俺当初做女孩儿。早帖着绣窝儿睡也。不省得孤另。长笑女伴们害相思的。如今到俺了。〔樱桃〕一时着他惯了。久后较可。〔小玉〕怕转要相思。 

【锦廷乐】往常间无愁怨。看春也寻常遍。怪他行怎会相思。恰如今到了侬边。怎由人愿。把些阑干十二。做了关塞三千。〔合〕 

【古轮台】两靑年。合欢新展对文钱。逗衣煤润香篝浅。乳禽偷眄。海棠红颤。到如今惜与金鞭。不曾留恋。靑衫事业。怎敎长抱翠窝眠。报海西天远。起从今夜。雨回廊朝云别院。爱月移琴。羞花却扇。独自怨啼鹃。何时见。消洒翠花钿。

【尾声】燕支难道去经年。且讨个平安信便。〔小玉〕樱桃。待要保护十郞平安。有何仙宫道院。去烧些香也。〔樱桃〕杜秋娘在西王母观。四月十五日王母娘娘生日。好去烧香排遣。〔小玉〕临期请老夫人同去。〔樱桃〕理会得。心字香烧一炷烟。

春空游鸟半藏云。



春尽香闺恋绣纹。

误使春风调笑妾。



不胜春瘦为思君。 

第二十八出
夷讧

【一枝花】〔吐番王上〕香秔白兰路。柽柳逻逤渡。枪槊大帜也三门竖。虎带鹰冠。甲士连巫祝。宝楯护。高台鼓。俺冒结朝霞。袍穿铁褐。剑荧金缕。

天骄云幕动金微。沙碛年年卧铁衣。白草城中春不入。黄花戍上雁长悲。自家吐番彝太赞普是也。俺国东连隽茂凉松。西陷龟兹疎勒。南至婆罗。北抵突厥。地方万余里。人马数十万。土多金宝。户有诗书。拥绝河西。倂呑回纥。如今避夏臧河。壮心不快。不免扫帐南侵。俺国有中书令尙绮心。智计可资。请来与他商量一回。 

【粉蝶儿】〔绮心上〕捻椀毡盘。共醉驼蹄酥酪。

胡马新裁绿玉鞍。战罢沙场月色寒。城头铁鼓声尤振。匣裏金刀血未干。自家吐番中书尙绮心是也。赞普有召。不免进见。〔赞普〕中书令。涉夏以来。牙帐高悬。不曾一向中原。取得片地。又可恨回纥小虏。倚着唐朝旧亲。不来降服俺国。意欲卷帐南侵。分旗北指。于中书意下何如。〔绮心〕春间叔父尙子毗充朝正侍子。从中国还时。说中国民和岁乐。主圣臣忠。朔方军府是老臣杜黄裳。此人首赞中兴。练习时变。参军是新翰林李益。此人军钤羽檄。才思如飞。要害连营。东西策应。俺国侵之。恐难得志。陇西地方。旧入俺国。近来打听得唐朝用个石雄。字子英。向陇西经略。此人翘关曲踊。晓畅兵机。陇西部落。多无固志。只有松州近蜀。地土丰华。守将花卿。其人已老。似可图也。回纥地方被俺国占。十失其七。俺国之计。不如羸师匿马。徙帐西行。唐朝闻之。只说俺国无南侵之志。定是收回朔方将相。待秋深之后。方可议兵。〔赞普〕似你叔父尙子毗所说。唐朝一发攻取不得了。尙子毗在中国半年。想知得中国事情。俺如今就要叫他为元帅。去攻打唐国。于中书心下何如。〔绮心〕叔父尙子毗。此人涉览天文。厌绝人事。一自唐朝使还。归去羊同。筑室昆仑山下。不婚不宦。无意于时。赞普要用他时。须待秋深。亲去聘他。方来赴命。〔赞普〕有理有理。且先发大将论恐热攻打松州。待秋深俺亲过羊同去聘尙子毗。 

【红绣鞋】想爰剑豪杰秦华。想爰剑豪杰秦华。乌孤占断羌婼。乌孤占断羌婼。开枹罕。战允衙。通跋布。走瓜沙。还起用。赞心牙。

〔赞普〕中书就点起三万人马。着论恐热去围松州。〔绮心〕理会得。 

【前腔】俺赞普气拥山河。俺赞普气拥山河。中书智弄干戈。中书智弄干戈。飞金箭。走零波。齐擂鼓。响吹螺。驱汉婢。打羌歌。

大国河源星宿流。



旄头今夜照西州。

秦儿谩奏关山曲。



阿滥声中入破愁。 

第二十九出
心香

【临江僊】〔杜秋娘同善才扮女冠上〕黄藕珠衣礼碧云。零花瘦玉绾绰霞裙。〔善才〕神仙妆束佩琼文。画帧明澹。翠鼎氤氲。

〔女冠子〕〔秋娘〕星冠霞帔。住在蕊珠宫裏。〔善才〕寒玉销金翠。纤珪减昔妆。〔秋娘〕落花轻点屐。修竹细焚香。〔善才〕靑鸟传心事。寄刘郞。〔秋娘〕自家杜秋娘是也。建康人氏。入侍先皇。赐与霍老王歌舞。二十年来。却为人日霍王听曲感伤。散去诸姬。游仙华岭。分付老身入西王母观作女冠。正是宫人入道。又教弟子善才从侍。先有宫姬同伴郑六娘。雅善法曲。宫中号做郑中丞。也与老身同赐霍府。他为有女儿小玉未嫁。赐与红楼住坐。别来一向无耗。今日四月半。是西王母娘娘生日。五鼓朝拜已毕。善才。俺看你自入道院。十分消瘦。事已到此。何不摆却凡心。撑持道教。还不灰心怎的。〔善才〕秋娘。教奴心怎的灰来。想昔时呵。 

【绵搭絮】熟梅时候养花天。水暖双鸳。几度画船听雨眠。翠娟娟。滞得人怜。还记窃香抛豆。灯儿背半索秋千。当初歌笑。犹自瘦病恹恹。如今作女冠呵。修行甚的。空敎俺咽下甜津。怎禁凡心火自煎。

〔秋娘〕彼一时。此一时。如今做神女仙姬罢了。〔善才〕神女仙姬。也要个人儿作伴。你看玉淸偷度。织女无光。成智琼要嫁弦超。杜兰香暗通张硕。何况凡心未死。那堪独自无聊。〔秋娘〕善才。只得忍耐。〔善才〕秋娘年已四十。奴年未及三十。怎生耐来。〔秋娘〕做妇人四十前后。正自难耐。我如今也懒提起前事了。 

【前腔】吴江水滑腻云蝉。那时俺自建康入侍。金缕歌残。宝镜分飞不到天。误婵娟。半染秋烟。憔悴辟旗犀鎭。无端处冷落名园。到如今修行呵。说甚么剩粉零香。花落秦川有杜鹃。

善才。你且去王母殿前闲行。可有烧香女郞到也。〔善才〕日过中了。那有人来。〔秋娘〕也去外厢望望。 

【一江风】〔六娘小玉上〕翠亭亭别是淸虚境。淰淰云花映。儿你看半空中楼阁丹靑。衬着斜阳影。珠箔有人迎。扑鼻炉烟盛。是善才姐。〔善才出迎惊喜介〕原来是六娘和郡主。郡主怎的上头了。〔六娘〕已招了陇西李十郞。新中状元。官拜翰林。出朔方参军。今特来烧香祈保。问候秋娘。〔善才〕原来这等了。相逢喜极翻悲耿。

〔善才〕六娘郡主且住。待俺报与秋娘。〔报介〕秋娘。郑六娘郡主到来。〔秋娘惊喜介〕他自不出门。怎的来此。〔出见悲介〕 

【哭相思】燕燕差池不定。可怜还见卿卿。

姐妹相随二十年。别来消息两茫然。王孙一去春零落。此际定应谁可怜。六娘和郡主到此来也。到王母殿上烧些香。〔六娘〕秋娘。你还不晓。俺小女已招了新科状元李益。官拜翰林。见今朔方参军去了。老身伴小玉来仙院烧香祈保。幷来问候秋娘。〔秋娘〕这等可喜。门楣得人。老身去替你祝赞。〔行介〕六娘郡主拈香。待老身祝赞。〔拈香介秋娘祝云〕霍王府侍姬郑六娘。同女小玉。拜祝西王母娘娘殿下。小玉为丈夫李益新中状元。朔方参军。敬爇心香。伏祈仙力。保护李益在外平安。高迁河海之勋。平步星辰之履。六娘郡主。自家再伸片词。〔六娘小玉拜介〕 

【亭前柳】儿壻本书生。释褐事横行。托身锋刃表。寄信下番兵。〔合〕还仗王母晖灵。看游子功成。歌舞入瑶京。

〔善才〕待俺小女冠和郡主再祝。 

【前腔】闺阁正娉婷。夫壻去专征。愿持身透梦。愿作影随行。〔合〕还仗王母晖灵。看连理恩情。玉树满阶生。

〔秋娘〕祝完了。请到茶堂淸叙。〔行介秋娘〕六娘。令女壻李益是那裏人。〔六娘〕陇西人。就是做人日登高宜春令之曲的李益。〔秋娘〕果然名下无虚。是谁为媒。〔六娘〕鲍四娘。〔秋娘〕原来是四娘。他近日安否。〔六娘〕十分憔悴了。〔秋娘〕俺和你三人上下年纪。如今都已憔悴了。正好郡主们及此靑年。讨些快活。六娘。休说俺脸儿不似往时。手也不似了。〔六娘〕怎的来。〔秋娘〕久不搊弹。前日聊按仙宫一曲。指尖银甲弦子三件。都不相管着了。〔六娘〕秋娘。你往日间。妙手辄轻前辈。蛾眉不让他人。二十年间。还堪忆省。〔秋娘〕六娘。俺少不晓事。长有娇妬之心。谁料一声河满。双泪君前。今昔相看。眞成一梦。六娘听说。俺当初呵。 

【山坡羊】翠丝丝鎝头排定。闷绷绷珠囊决迸。碎猩猩晓啼蛮月。乱莺莺竹裏间关应。遶银灯。照人还照声。如今呵。朱丝咽灭堪谁听。犹记君王问小名。猛惊。白发宫娥唱道情。泪盈。话着当年百感生。

〔六娘〕说起宫中故事。曾有霓裳一舞。如今略记些。 

【前腔】烂晶晶钩阑碧映。佩珊珊搀弹接应。站襜襜散遍慵飞。拍纷纷中序才饶兴。舞衣轻。曲终长引声。如今呵。霓裳十二难重省。赢得中丞旧日名。闲评。花落银床半已倾。闲情。会管能弦看后生。

〔善才〕若说后生。俺善才也还不老。莫说二位当时弦索。便是善才。五陵年少。推为酒纠。也是当筵绝唱。 

【前腔】〔善才〕俺困腾腾冠儿不正。忒煞煞傻家情性。醉喧喧叶子花筹。飒粞粞打压占相令。晓妆晴。砑罗裙上声。无端蘸出多娇病。还向眞娘问曲名。如今呵。飘零。王母前头结伴行。俜停。何处香风绕袖生。

〔小玉〕善才姐。你做了仙娥。消瘦甚的。俺说道院淸楚。胜却人间多少。 

【前腔】软霏霏龙绡恰称。辉闪闪粉霞高■〈巾登〉。冷飘飘鹅管轻吹。响丁丁碧落新斋罄。步金经。流云学水声。张娟李态徒娇靓。怎挂得仙娥籍上名。宁馨。何羡玲珑和玉淸。无凭。半为风流误此生。

〔秋娘〕郡主点点年纪。说这般话。眞是蕊珠仙品。六娘俺把明威法箓受过几度。便向华山去访老霍王殿下。〔六娘〕去时约俺同去。〔秋娘〕俺道院中没人来往。你住红楼。想霍嗣王处长有老殿下音信〔六娘〕府裏长着人问候。他那裏全然不寄一耗。眞是无复人间之想。〔秋娘〕莫说老殿下。就是老身也罢想人间了。 

【好姐姐】焚香拜临仙圣。翠交关几曲银屛。隔烟遥望。霏微一片靑。浑无兴。花边影过空闻燕。柳外声来不见莺。

〔六娘〕天晚。月色将上。 

【前腔】〔郑六娘小玉〕檐前柳昏花暝。啅低枝乳雀栖鸣。月风吹露。松云弄玉笙。帘栊静。卢金摆却风流性。碧玉抛留笑语情。

〔六娘〕吿辞了。〔秋娘〕道院止有淸茶谈话。更无余物可相陪奉。慢过郡主了。 

【刘泼帽】〔郑六娘小玉合〕淸谈乍觉迷魂醒。破寒云绿茗风轻。便十香春瓮何为敬。玉壶冰较洗得尘心静。

〔六娘〕闲时接秋娘和善才姐过红楼消遣。〔善才〕俺这般妆束。还到人间怎的。只是六娘郡主闲时相过便了。 

【前腔】〔秋娘善才合〕仙装懒得游人境。问双弯肯自闲行。笑人生聚合常难定。凤凰城。恨咫尺无缘并。

【尾声】双鸾啼罢月冷冷。离别后桐阴满径。〔六娘〕秋娘。你怎生便舍得姊妹们。不到城中走走。〔秋娘〕六娘。俺到府裏来。见些旧房子旧女伴。也只是添凄楚了。俺今日送六娘郡主到此门外呵。也是二十年来姊妹情。

香风引入大罗天。



月地云阶拜洞仙。

共话人间惆怅事。



不知今夕是何年。 

第三十出
留鎭

【宝鼎儿】〔众拥杜黄裳上〕明堂占气色。太甲云高。旄头宿落。匣剑老辘轳绣涩。边烽冷桔槹苔卧。幸好淸时留节鎭。永日簟醪扇喝。〔合〕正绿写蒲桃。淸衔顿逊。翠浮桑落。

蒲桃淸酒白波浮。雪岭冰寒五月秋。尽日满城丝管沸。行人不信在边头。自家杜黄裳。出将入相。鎭守朔方。喜天威鎭压。远夷奔逃。昨日与参军李君虞出塞千里。不见虏而还。正值阴山入夏。冰雪未逢。逡巡避暑之期。留连河朔之飮。已分付军中。沈李浮瓜。与李参军投壶欢畅一会。想参军已到。堂候官。门外伺候。 

【胡捣练】〔十郞上〕玉关投笔事高奢。河源一缕通秦华。记取长安西日下。绿窗娇映石榴花。

〔堂候官禀介〕李老爷已到。〔黄裳起迎相见介十郞〕旦夕附靑云。〔黄裳〕君才自不羣。〔十郞〕玉兵今已偃。〔黄裳〕丝管日纷纭。〔十郞〕辕门昼静。方当展翫兵钤。不知相国有何见召。〔黄裳〕老夫凭借皇灵。兼资羣力。斥地千里。推毂几年。常有夜行之悲。未遂昼游之乐。徘徊杜曲。留滞河源。想朝家诏召无期。与学士周旋有日。对此熏弦。聊开冻飮。〔十郞〕老相公西鎭雄高。乍掌北门之钥。南征借重。还开东阁之筵。下官婉婉幕中。惭无石昼。悠悠塞上。曲有铜鞮。叨陪樽俎之欢。敬伫衮衣之咏。便借相公之酒。先献一杯。〔黄裳〕老夫营内。参军便是客了。堂候官。酌酒。〔把酒介〕 

【驻马听】玉帐淸和。细柳营中簇绮罗。时候楝花飘砌。竹粉筛金。萱草成窠。游鱼出荇摆新荷。流莺接叶窥朱果。绿酒淸歌。绿酒淸歌。似陈王多暇。嫩苔生阁。〔十郞〕 

【前腔】书偃金戈。永日何妨狎芰萝。暗想苹风乍起。葵露新抽。梅雨轻过。黏天翠霭练烟和。横峯黛色奇云抹。雪岭嵯峨。雪岭嵯峨。凤林葱碧。遥分紫逻。

〔黄裳〕参军。老夫今当垂白之年。略着丹靑之效。当息阴西岭。步反南冈。老夫便欲东山。足下须留北落。及此会聚。还进数杯。 

【前腔】正自婆娑。剩却凌烟老伏波。何事舞红犹架。慢绿生遮。艳翠微酡。琅玕素簟隐凉波。潇湘画轴生烟幙。指点仙螺。指点仙螺。笑纶巾何处。北窗堪卧。

〔十郞〕老相国方和戎赐乐。燕镐言归。下官不才。也愿随碣石之鸿。再造班行之鹭。今日呵。 

【前腔】息马金河。夏屋深浓散玉珂。幸好合欢鸾扇。蘸帛龙涎。渌水云和。舞楼人去落花过。歌梁燕蹴香泥堕。朱袚蹉迤。朱袚蹉迤。倚红莲幕府。从军差乐。

〔驿官上〕关月夜连秦塞紫。羌河流入汉家淸。禀老爷。勑使到。〔黄裳〕香案迎接。〔内云〕圣旨已到。跪听宣读。皇帝诏曰。朕纂属玉策。竚想金提。眷章武之旧臣。念弘文之学士。咨尔丞相邠国公杜黄裳。气宇天人。风谋云将。朕已宗师黄石。臣妾乌珠。西顾元臣。久劳于外。将从宪乞。用遣安迎。参军李益。同归玉堂。侍掌纶笔。朔方一切边情。暂付左将军郝玭。右将军阎朝。协力经理。诏到星驰。慰朕虚侧。望阙谢恩。〔黄裳〕暂请勑使大人皇华驿安顿。下官分付片时。卽便起行。参军。朔方重地。原当吐蕃回纥兵冲。先帝西顾。命老夫以相国行边。君以翰林淸贵。参理朔方。二虏开之。消息重大。不敢窥边。如今俺二人一旦俱还。虏人闻之。有轻朔方之心。郝玭阁朝二位将军。忠勇有余。文奏不足。下官意思。今夜起行。托重参军。还住半月。调停二将。酌理边情。待下官入了长城。将人接取。参军尊意何如。〔十郞〕相国有命。敢不敬从。〔黄裳〕堂候官。请郝将军阎将军来。〔郝阎二将上〕戍久风尘色。勋多意气豪。但须鸣玉剑。何用誓金刀。二将见。〔黄裳〕二位将军请起。郝将军筑临泾之塞。西戎不敢近边。吐番王铸一金人。与将军一般长大。购取将军。又把将军名字怖止儿啼。此李牧之兵也。阎将军独守沙州一城。虏合重围。唐援路绝。十年不下。士无叛志。此臧洪之守也。朝廷委二君留后。足称干城。老夫今夜南还。留李参军在此调停半月。老夫进到长城。回军接取。只是朔方重地。全仗二位将军了。〔二将云〕丞相稳心。管取二虏不得过朔方而南向。〔黄裳〕二君旧日豪雄。自可销除狄人。〔对郝介〕 

【斗黑麻】你控虏临泾。沙场牧马。名怖儿啼。等身金价。〔对阎介〕沙州戍。英雄杀。十载鏖围。孤军挺架。〔合〕龙泉出匣。冲星聊自拔。看万里封侯。百年图画。

【前腔】〔十郞〕庙算投壶。军威振瓦。豹额麟符。飞腾战伐。吾当去。君驻箚。勑勒歌残。铜鞮舞罢。

〔合前黄裳〕俺行了。到了长城。差人迎接参军。俺前归报与霍府。二将不得离局远送。〔内报介〕受降城中诸夷长送杜老爷。〔黄裳〕分付番落。不须远送。只一心奉事中朝。不侵不叛。便见忠诚。〔行介〕 

【回朝欢】归朝去。归朝去。万里鸣沙。秦川雨。杜陵花。关山月。关山月。横笛淸笳。送将归。两鬓华。羌浑脱帽休悲咤。东归绣衮催黄发。星宿河边转帝车。

秦时明月汉时关。



绣纛人看相国还。

但使龙城飞将在。



不敎胡马渡阴山。 

第三十一出
皈依

【北点绛唇】〔老和尙上〕宝焰金华。南无一切同名佛。灯幢影裏。显诸天眷属。满月光明照。八万四千齐降伏。雨花禅窟。遍巧风吹活。

〔长短句〕唵邪答儿麻。问人何事劣唓嗻。都不逻巴斡。问人何事轻调拨。兮敦塔葛多。劝人及早念弥陀。拶约厄噜怛。劝人及早参菩萨。老僧是章敬寺禅僧四空的便是。行年一百零八岁。幼寻全半。长入中边。佛日长瞻。法雷自响。意树空中生树。药树池边。记得经行树影。心莲火内披莲。白莲海上。何曾盗齅莲香。谈劫烬之朝灰。悬河织女。辨常星之夜落。照露灯王。有个旧人唤做杜黄裳。作秀才时。曾在俺寺裏读书。与老僧谈禅说偈。如今他出将入相。封为国公。在朔方鎭守。圣上请他还朝。早晚到京。路经俺寺门首。万一进来礼佛。此人贵极人臣。功参萧管。甚有高世之怀。倘他到时。老僧将一两句话头点醒。着他早寻证果。永断浮花。正是下生弥勒见。要他回向一心归。不免唤出弟子法香法云门外伺候。〔法香法云上〕拂石那曾容俗客。献花何日许门徒。弟子作礼。〔老僧〕法香法云。你在何处来。〔二法〕弟子不唤作法香法云。唤作四空。〔老僧〕俺师父号四空。怎么你两个弟子也号四空。〔法香〕弟子的四空。只恐和师父的四空不同。〔老僧〕怎的不同。〔法香〕今日徒弟出定游戏。正街坊上遇着少林寺和尙打拳。炎天口渴。去炉火房裏讨些点茅银子。到小娘家摆些酒。那酒保提得酒来。徒弟一口吃空了一甁。那酒保笑徒弟能会吃酒。可会说偈。可以空字为音。相赠几句。徒弟就将酒色财气作成半偈。〔老僧〕怎么说。〔法香〕酒也空。酒保终朝送酒钟。色也空。龟子终朝办粉红。财也空。炉火终朝点白铜。气也空。把势终朝扑滚风。因此上街坊上都唤徒弟做四空。〔老僧〕怎的法云也号四空。〔法云〕法香回来。把前四空说与徒弟。徒弟因他所说四行人。都不曾得酒色财气受用。说他怎的。只说得受用的也是空。因此也做上半偈。〔老僧〕怎么说。〔法云〕说道酒也空。酒池魂梦醉乡中。色也空。月华愁照馆娃宫。财也空。郿坞黄金一眄中。气也空。茂陵无树起秋风。因此上寺中又号徒弟作四空。〔老僧〕依俺说。酒色财气都不空。酒不空。法酒醍醐甘露浓。色不空。好相华鬘满月容。财不空。黄金布地宝珠宫。气不空。降伏魔王号大雄。〔法云〕这等师父怎的原号四空。〔老僧〕俺原不曾说酒色财气四空。俺是说地火水风俱生于空。毕竟归空。故号四空。〔法香〕这等师父号作老四空。法云号作大四空。小徒弟号作小四空便了。〔老僧〕法云进禅房烹茶。法香门外伺候。杜司空还朝。或来相访。〔法云下法香接介众拥黄裳上〕 

【缕缕金】鸣沙路。火轮飞。流金铄景送行晖。何处凉云起。风生大地。息阴曾记坐禅枝。劳生几时逸。

左右。且到寺中访四空禅师。〔法香报介〕杜相国到。〔相见介〕犹记朱轮别上人。袈裟追送小平津。驱驰白发终何事。赢得归来问此身。〔老僧〕老相公。身子何须更问。只有老身要从相国一问。〔黄裳〕禅师百岁有余。度海去筏。何消问得。只是下官年纔六十。有何修行。到得百岁。〔老僧〕老僧百岁。都是些无明数目凑起来的。〔黄裳〕请教。〔老僧〕老僧昔来要舍是身。父母不许。也常爱护。处之屋宅。又复供给衣服飮食。卧具医药。车马奴婢。随时将养。令无所乏。是身不知感恩。反生怨害。仍复不免无常败坏。复次。是身不坚。无所利益。可恶如贼。有无量痈疽。百千怖畏。是身惟有大小便利。犹如行厕。是身不坚。如水上沬。是身不净。多诸虫户。是身可恶。筋缠血涂。皮骨髓脑。共相连持。如是观察。甚可患厌。若论世间威仪束缚。男女交触。涎唾血腥。反名恩爱。是日已过。如少水鱼。思有何乐。勇猛精进。如救头然。因此论经戒律。度过百岁。抵了多少无名烦恼。毕竟无余。且人生的样子十年一换。请从十岁起。讲到百岁。 

【耍孩儿】只见人生十岁。孩儿的颜如蕣华美。终朝游戏薄昏归。二十岁。骏马光车。盈盈的高谈雅丽。三十岁。举鼎干云气欲飞。一心在功名地。四十连州跨郡。垂珰出入皇闱。

【五煞】幢旄五十时。歌舞罗金翠。婀娜六十成家计。容颜七十无欢趣。明镜淸波懒得窥。八十岁。聪明去。记不得前言往事。致政悬车。

【四煞】九十时。日吿衰。那些形体是志意。非言多谬。误心多悸。平生感念交垂泪。孙子前来或问谁。人百岁。全无味。眼儿裏蒙瞳浊镜。口儿唾息涎垂。〔黄裳〕 

人生到此。天道宁论。圣贤不能度。何得久存我。回想前事。只是蜉蝣一梦。 

【三煞】生意定何时。婆娑枯树枝。等闲撇下人间世。当日裏春林啭鸟何迁次。今日后秋寺闻蝉止益悲。眼看见愁来至。憔悴了生花铁树。迤逗了落叶阿黎。

〔老僧〕相公怕甚么阿黎。〔黄裳〕下官想人生少不得轮回诸苦。今日便解取玉带一条。乞取名香一瓣。向佛王忏悔。明日上表辞官。还山礼佛。只怕迟了。济不得生死大事。〔老僧〕燃指成佛。说甚么迟。便可佛殿上一走。〔作行科老僧〕请相公自忏。〔黄裳〕烦禅师一位门徒。请诸天佛菩萨忏悔。容下官亲自结念。〔唤法香请佛科〕唐太和元年六月初五日。信官检校司空门下平章事邠国公京兆杜黄裳。恭舍玉带。供养名香。皈依十方尽虚空界一切诸佛。诸大菩萨。辟支罗汉。四果四向。梵王帝释。八部龙王。伏念弟子杜黄裳。在朝相国。在外巡边。感念轮回。常有诸苦。为此发念诸佛菩萨前。愿抛烦恼。竟证禅心。贫子初归。魔兵正苦。伏念东方阿閦。南方宝相。西无量寿。北微妙声。诸天持护。得无上甚深微妙。至期身心欢喜。吉祥而逝。还生西方净土。顶礼威王。不胜恳祷。〔礼毕法香〕请相公过竹院斋了去。〔黄裳〕不须得。老夫谢官后长来栖托者。多谢禅师。救我残生。 

【二煞】暗送人生苦不知。夜来边马早朝鸡。从今后尘心摆去归禅谛。也知弱草空人相。赢得天花覆死尸。海香焰。日华慧。干不尽蜉蝣故事。安不迭怖鸽禅枝。

禅师。我别你了。长望尊师赐教。〔法香〕相国莫哄了诸天圣众。 

【煞尾】〔黄裳〕长年已自悲。夜行还怎的。诸天蚤听我香炉誓。禅师。我乞水焦牙已自迟。

相国南归鬓有丝。



花宫尤记白莲池。

何时更枉金门步。



向后常参玉板师。 

第三十二出
边思

〔李十郞上〕待诏北门唐学士。立功西域汉将军。兰闺柳市芳尘隔。蒲海萧关木叶纷。分飞海燕无穷极。拥斾遥遥过绝国。绝国征人一望乡。高楼思妇长沾臆。前日杜相国还朝。说入长城便有人相取。今半月了。还不见来。不知俺小玉妻在府中安否。今夜月满琼钩。云披玉帐。银山风穴。半淸炎海之威。碧汉星桥。枉眄河源之路。正是蓬转终何极。瓜时独未还。风尘催绿鬓。岁月损红颜。魂迷金缕帐。望断玉门关。别后将军树。相思几度攀。小玉妻。知你相思。亦复如是。 

【罗江怨】瑶光转玉绳。龙关柝静。天街云气夜分明。绛河如练。送月度边庭也。流照伏波营。飞入瑶华境。那红楼对子城。那靑天虚翠屛。何处也一片南飞影。

妻。你那秦中天气正暑。俺这塞外入夏犹寒。想郡主此时呵。 

【香遍满】茵香媚寝。浴罢团扇轻。雪体冰纨映。■〈享亶〉腻■〈黑勺〉颓鬟。掠约斜簪整。悄窥人帘月。暗恨就中生。透关山一点。兀自把阑干凭。

妻。当时送俺霸桥。将泪珠儿滴在俺征袍上。至今犹自鲜明。俺搵着翠袖啼痕。便想着红亭别景呵。 

【金谷园】他掺红袖唱一曲离情。抝丝鞭叫几声薄幸。古戍花明绣岭。扳花别泪盈盈。折柳处想卿卿。

那时节怎撇得来。 

【嘉庆子】啼珠溅送金羁影。飘粉絮撩人不平。压金线系红难定。眞撇得人疼疼。还去去。重行行。

那时咱待辞这差呵。 

【么遍】早定夺驱驰使命。难迤逗分明军令。殢他坠花翘愁靓。■〈歹带〉他簇金莲行径。不分生憎。叶冷花寒玉态横。

小玉妻。自你送别红亭后。咱有多少欢趣都抛却了。 

【品令】忆他手挼裙带遶阶行。只敎牵恨愁蛾。暗逐飞旌。双波慢啼妆。泪落垂红绠。罗襟渍凝。揭调催弦怕听。风月关人。月壮风多晕更生。

咱想与小玉姐游霍王万春园子。多少明媚。 

【逼叶发】共看花笑笑。踏草停停。碎春风日暖吹笙。碎春风日暖吹笙。写秋波云寒透镜。芙蓉对绽。玉管双淸。遥望处翠笼烟暝。遥望处翠笼烟暝。何事隔春莺。犹自殷懃渭城。

【玉交枝】粉寒香剩。并玉人撇在长亭。相偎翠袖凌风并。春去也花时难更。玉虎牵丝绿水萦。金蟾啮锁沈烟静。着人呵十分情性。撇人处两字功名。撇人处两字功名。

今日相思呵。 

【三犯六么令】你忆辽西月残灯映。咱梦临邛风吹酒醒。那玉娘湖上。闺人玉筯银屛。光禄塞前。流戍袍花剑棱。檐角堕疎萤。烽子平安火明。

别时俺无泪可落。今日孤苦边头。自然堪下泪了。正是平时只道从军乐。今日方知行路难。 

【江儿水】忆泪天涯尽。愁眉塞草靑。想衣襟余馥。犹是旧荀令。月痕记处堪重省。只怕银蟾渐冷虫啼暝。断河难倩。鎭无聊横笛堪惊。古轮台搊不出香奁咏。

想不久也有人交代了。 

【一撮棹】功名定。拚归来笳鼓竞。武骑文园茂陵。茂陵人长卧病。卸了风鞭露镫。从敎夜雨朝酲。小玉妻。那时俺和你对心星解翠缨。倍工夫展别情。〔旗卒上〕 

【六么令】边关宁静。边关宁静。鲁酒千钟醉老兵。荣归相国度长城。还敎接取参军。明駞晓夜趣朝命。

禀参军爷。小旗们已送杜相国入了长城。回军迎接老爷。〔十郞〕你来迎俺。俺这军中文簿。都已分付郝阎二位将军。如今就请二位将军一见。尽夜起行。〔郝阎二将上〕边思愁云断。乡心带月飞。直置犹如此。何况送将归。参军大人拜揖。纔间烽头纳喊。知是杜相国回军。接取参军南归。俺二将敬来相问行期。攀留数日。〔十郞〕二位将军有射像止啼之勇。有薄糜餐革之忠。左提右挈。前犄后角。朔方重鎭。自有二位将军。此时天气炎热。吿别夜行。宝剑二口。聊用留别。〔靑儿捧剑上〕宝剑靑莲色。铜鞮细柳军。〔十郞赠剑介〕 

【山花子】莲花櫑上芙蕖净。七星浮动双星。三尺水吹寒片冰。挼丝■〈罒鹿〉■〈罒敕〉荧荧。〔合〕吐金环明月暗惊。故人把赠意不轻。旄头一斫海水淸。看取题铭同上丹靑。

【前腔】〔郝阎〕你春坊正字文章映。几年亲近雄英。笑吾侪冠垂缦缨。乍敎霄练呈形。

〔合前十郞〕就此行了。〔郝阎〕送参军出关。〔作行介〕 

【红绣鞋】行人车骑流星。行人车骑流星。刀头片月连城。刀头片月连城。归马度。宿鸦惊。睥睨影。辘轳声。秦将卒。汉公卿。〔拜别介〕 

【尾声】心交宝剑赠生平。想后会风尘难定。〔郝阎〕参军见杜相国问时。只说有俺二人呵。管取朔方高筑受降城。

星使南归拥节旄。



马头斜对雪山高。

空牵别恨随明月。



犹自交情赠宝刀。 

第三十三出
出山

【菊花新】〔尙子毗上〕昆陵云气满河图。十二芝城映紫都。长剑倚昆吾。望中原片鸿飞度。

蓬转西风木叶寒。层城十二碧阑干。星沈海裏当窗见。雨过河源隔坐看自家尙子毗是也。本姓没卢。名赞心。牙羊同国人。世为吐蕃贵相。先赞普时。曾从父亲尙结赞入朝贺问。唐宪宗皇帝爱俺年少。送游太学。备观丘索之书。颇习干旄之舞。同时有陇西李益。字君虞。有徐州石雄。字子英。杜陵花卿。字敬定。三君气决靑云。词韬白雪。才交一臂。便结同心。客邸逢春。都门送别。君虞问俺相见后期。雪涕相看。不能自已。俺曾道来。小弟此回。无复驱驰之想。家居昆仑山中。道书数卷。琴歌几弦。长揖东王。乞丹西母。若时事覊绁。不能自脱。橐鞬相遇。卽当避舍。中原宝册遥临。倘或趍朝上国。便假风尘之会。重沾謦唾之音。如更不然。亦当托访终南。相寻渭北。闻得中原多故。河陇不通。俺国中论恐热据拥强兵。赞普年来昏暴。俺今年过四十。虽然读书不仕。能无啸柱长悲。看咱衰鬓。已似秋天。知李十郞怎的。正是靑草当年别。寒花各地怜。中原问兄弟。把臂几人全。不免叹息一会。 

【金落索】金经启绿图。石室依玄圃。忆长安陌上寻春处。咸阳旧酒徒。野酡酥。暖屋绣帘红地炉。豪华叠碎银腰鼓。老大敲残玉唾壶。俺正与李君虞花敬定石子英相聚为乐。唐帝忽催游国子监。彼时正是昌黎一老儒。唤做韩愈。正作四门博士。说中国秀才都传诵他文字。俺取他数作观之。好没意致。等闲度。萤干蠹死。岁岁一床书。向后延秋门外相别。十年来河陇路断。松潘围逼。至今三君音徽断绝。俺虽胡人。心驰汉道。断金兰雁帖全无。鹤梦模糊。还记取来时路。

〔山童上报介〕金碧葱茏王母祠。笑骑龙竹弄参差。紫沂海上衣沾湿。昨夜偷桃是小儿。禀师父。吐番赞普。不知那处打围。人马喧腾。说到俺山中来访师父。〔子毗笑介〕想是俺家中书令没来由的尙绮心儿勾引他来。强起俺去做官。岂是饥寒驱我去。笑他富贵逼人来。只得开门迎取。 

【霜天晓角】〔绮心从赞普番落上〕金云绀露。文豹从栖雾。戴胜山中。王母鸣驺。谷口名儒。

〔相见各长揖科赞普作色问介〕先生生长羊同。早游龙汉。君临不拜。出在何经。〔子毗笑介〕姑射之人若雪。严滩之客为星。天竺先生老而化佛。月光童子少卽寻仙。何来于人。强名曰道。赞普自生来意。山人少无宦情。恨不闭户踰垣。犹自撄鳞竖发。若须朝礼。何用山人。〔赞普笑谢罪介〕适间聊用相试。果然名下无虚。请为宾主之交。敬问安危之策。〔拜科〕世上闻名久。〔子毗〕山中养病多。〔赞普〕容颜须好在。〔子毗〕懒性欲如何。〔子毗〕赞普打围。过草堂有何下问。〔赞普〕请端坐听着说。俺先人呵。 

【大圣乐】弄赞王慷慨雄图。隶缩王少小魁梧。献金鹅玉马迎公主。今赞普。古单于。如今唐朝轻相觑俺。反与回纥更亲。俺要卷帐侵唐。俺本是龙支麋谷魁戎部。怎比得乌纥鸡田是小胡。只是一件。攻唐要路。无过朔方陇西松州三路。松州俺已差论恐热人马攻围。想有次序。陇西说有石将军雄勇。攻不过去。朔方他有个丞相。有个参军鎭守。都取回去。打听得留下偏军。一个唤做郝玭。一个唤做阎朝。郝玭曾筑临径之戍。阎朝曾守沙州之城。俺通与他交手过来。朔方有此二人。也难攻打。俺如今还向陇西征进。不知天意何如。扫帐南朝去也。谨占云望气。胜负何如。

〔子毗〕待子毗去外间占望一占望。〔背云〕天呵。且喜李君虞归。朔方犹自有人。只是松州花敬定。不知敌得论恐热否。他向陇西。难为石子英了。〔做轻唱介〕 

【前腔】破陇西他草次驰驱。曳落羌浑难抵护。对戎王言语须回互。〔回唱〕看风气。有赢输。启赞普。昴毕以南。秦陇之间。常有紫气团霄。昴毕以北。河湟之西。似有乌云压帐。且近日日珥居东。星旄坠北。彼中之气。氤氲如沸粉。发弩扬旌。此中之气。纷纷似转蓬。悬衣偃盖。龙骊布阵。何曾月晕围参。宛马纔嘶。止见招摇受孛。劝赞普与唐和亲有利。出陇西攻战。恐难得志。只好向凤池柏海迎公主。慢敎他鸟使笼官着缦胡。〔赞普〕若不许俺和亲时。便去攻唐朝了。〔子毗〕也未可攻唐朝。且去图回纥也。避中原王气。料理边隅。

〔赞普〕承教承教。只是求得同行何如。〔子毗〕子毗不婚不宦。年将半百。坐昆仑。顾裨海。茫茫白烟。霏霏黑点。俱是尘中。子毗懒性狂态。与世相违。又少游唐国。好习华风。机务之司。嫌疑当避。不敢奉命。〔赞普〕丈夫相处。何嫌何疑。战取功完。从君自遂。〔子毗〕待臣出外占一占风角如何。〔背云〕俺却无求于世了。只是一件。俺看吐番王老。胡运将衰。他命将论恐热有不良之心。俺便借此。图机出避。况风尘之际。万一得到唐朝。再见李十郞石大郞花骁骑亦未可知。〔回介〕风角之法。用辰不用日。辰是客星。时为主人。今日风来巽方。俺是西方金王之地。日辰庚戌。天将晚又是酉时。时辰俱正。庚为义。戌为公。正可以从行。只是不敢受赞普的品级。倘事完之后。容俺自便。〔赞普〕这等可喜可喜。且留中书令绮心令侄相陪。从容而来。俺便夜猎回去。〔辞别科〕少微开北落。太白动西军。蚤识函关气。空为出岫云。〔赞普下绮心子毗吊场绮心〕赞普厚意。欲叔父受一大相。或是一方节度使。叔父旣许同行。安得辞免。且家世仕吐番。吐番正强盛。便可收拾强起。 

【一撮棹】唐髠种最古号强胡。大小论外觅零逋。金瑟瑟高官缀臂银涂。甲门绘虎。懦种垂狐。庐帐烦都护。鄯州须节度。管取呵席卷汉黄图。

〔子毗〕贤侄谈何容易。只是与唐和亲。便可压鎭诸蕃。旣然许了赞普。不免就行了。〔绮心〕赞普留得车马在此。〔子毗〕俺草庐中。只有道书数卷。素琴一张。道童。便可卷入行囊。只是一件。可惜一座昆仑山。五城十二楼。再不堪回首了。我有紫磨金铸成西王母小像。可带随身。昆仑山除是梦中可游。终南山或有闲时可到。〔绮心〕叔父误矣。功成归隐。依旧见昆仑山。终南山在唐朝国都。如何可到。〔子毗〕侄儿。你那裏知道。旣与唐和亲。万一奉命而入中国。不可知也。丈夫一入仕途。风尘之际。有如蓬转。能必得归隐何时。俺别了这座昆仑山呵。从此猿啼鹤怨。收拾齐备了。就上马去。〔行介〕 

【香柳娘】这头颅可知。这头颅可知。为君强起。软弓轻剑非吾意。〔绮心〕叹天西有谁。叹天西有谁。守着闷摩黎。还看闷卢水。〔合〕且权宜料理。且权宜料理。顿足风尘。终当脱屣。

旧剑生衣懒更磨。



汉家先许郅支和。

山人自爱山中宿。



何事干人费网罗。 

第三十四出
巧合

【鹊桥仙】〔小玉上〕汉曲天楡。河边月桂。阁道暗惊商吹。抛梭振蹑动明珰。还拚取今宵不寐。

〔五言古风〕河阳秋不归。汉阴无复緖。凌波藻报章。映月抽纤缕。沃若灵驾举。连娟思眉聚。淸露下罗衣。秋风吹玉柱。流阴稍已多。余光欲谁驻。奴家送别十郞朔方参军数年。常年七夕相忆。复是今宵。前日杜相国还朝。着人来说。十郞只在早晚到家。望杀人也。 

【普天乐】盼佳期。挂玉钩秋色微云递。他平日相思呵。一水相思盈盈泪。今宵却好也。断明河暗湿仙衣。金风玉露凉无寐。经年别。一宵会。还堪恨倾河容易催归。须寄语塡河乌鹊休飞。正自锦稠低泥。十郞夫。若过了今日不归呵。怕泪绡重浥。还上空机。

〔郑六娘〕盈盈一水边。夜夜空自怜。不辞精卫苦。河流讵可塡。女儿小玉自别了李十郞。每逢佳节。转是伤神。今夕乃牛郞相会之夕。想得他停机罢织。鎭坐相思。俺已着樱桃乌儿。去请鲍四娘杜秋娘过俺红楼。乞巧穿针。与女儿消遣。想已到来。〔见介六娘〕女儿。今日七夕佳期。杜相国说十郞早晚到家。俺已去请鲍四娘杜秋娘来与你消遣。 

【遶地游】〔鲍杜上〕秋期尙浅。天路迎仙眷。问何事经年别恨。

〔相见介〕鸾扇斜飞凤媉间。星桥横道鹊飞回。争将世上无期别。换得年年一度来。〔鲍杜〕久不曾相问六娘和郡主。今夕又是七夕佳期了。〔郑六娘〕正是。相请过红楼同候双星。〔四娘〕织女渡河。随人间拜乞。只得乞一。不得乞二。心中私愿。三年不得说出。就此庭中排列香粉。六娘为主。 

【驻云飞】〔六娘〕帝女遥川。画■〈纟聂〉琼丝隔汉烟。凤藻停机盼。翠匣悬衣卷。嗏。失喜弄金钿。晚妆凝倩。浥露含娇。巧笑临淸浅。今夜星眸拚不眠。

【前腔】〔四娘〕灵鹊初喧。宝婺奔娥送晚姸。隐鼓车音远。缓带灵心软。嗏。流态及欢前。佩袊香展。旧别新知。泛碧银湾敛。宛转佳期又一年。

〔小玉背云〕这牛女好似俺和十郞一般。 

【前腔】妙会良缘。何事膏兰向晓煎。别泪回波恋。去路奔龙辗。嗏。无计解留连。七襄低转。渐落银桥。更逐流心怨。今夜单情何处悬。

〔秋娘〕思忆老身年少时入宫中。一般有穿针楼。那时结愿。求巧女伴娇夸。今日王子游仙。撇老身奉事西王母观。 

【前腔】靑鸟空传。一夕欢娱几万钱。罢拭桃花面。懒注丹文点。嗏。子晋去寻仙。婕妤娇怨。百子池边。忆昔长生殿。赢得仙童唱粉筵。

私情已毕。好向楼上穿针。〔上楼介〕步月如有意。情来不自禁。向光抽一缕。举袖动双针。〔四娘〕六娘。这样巧都让与郡主少年人。就请郡主先穿了。便到六娘。〔小玉〕僭了。〔穿针介〕 

【刬锹儿】家家此夜持针线。眼中人去寸心牵。新缝合欢扇。相思缕悬。〔合〕香粉庭前。蟢蛛如愿。巧到人间。远人相见。

〔六娘〕僭了。〔穿针介〕 

【前腔】黄姑彩逐西飞燕。风欹弱缕暗难穿。儿。你替俺穿了罢。〔小玉替穿介〕衫轻羞指现。纤纤。可怜。

〔合前秋娘〕到鲍四娘了。〔四娘〕僭了。 

【前腔】秋金谩试流黄绢。披襟楼上且缠绵。郡主替老身穿了罢。〔小玉替穿介四娘〕好巧。西园射针眼。卿堪比姸。

〔合前四娘〕到杜秋娘了。〔秋娘〕老身宫人入道。要什么巧得。 

【前腔】舞衣金缕曾缝遍。藕丝无分透双鸳。郡主。你替老身穿了罢。〔小玉替穿介秋娘〕好巧。灵芸自针选。饶卿少年。

〔合前报子上〕凉年当七夕。云阁度双仙。愿为靑鸟使。报书明镜前。禀上老夫人。李老爷已到。〔六娘〕眞个凑巧。〔秋娘〕老身喜得今日会了。 

【凌波仙子】〔十郞上〕河鼓初諠太液池。九华灯裏动星辉。绳河暗度寻源使。还及瓜期。

〔相见介六娘〕万里长歌古别离。〔十郞〕只今秋月照罗帏。〔六娘〕也知游子多悲苦。〔十郞〕幸好容颜似昔时。〔小玉〕天涯涕泪隔参辰。〔十郞〕塞外还思楼上人。〔小玉〕今夕双仙会遥汉。〔十郞〕免教蓬首对河津。〔六娘〕杜秋娘自不曾见十郞。又鲍四娘也在此迎候。〔四娘〕仙使南归坐玉京。〔秋娘〕闻名空望紫薇星。〔十郞〕今宵汉陌连歌笑。〔合〕还似麻姑会蔡经。〔小玉〕十郞。自你去后。展转相思。每逢佳辰。更成凄楚。年年七日。为你曝衣晒书。今年七夕。恰好团圆。记得昆明池上。对了牵牛织女。结了誓言。今夕巧逢。莫非二星有灵了。 

【转林莺】银河拂树惊秋气。望天街不尽相思。俺纱窗碧雾蒙蒙泪。理缁纨几度沾衣。有昆明旧誓。睇织女阑干主对。弄辉辉。金盘蟢子。迎得故人归。〔十郞〕 

夫人。俺在朔方。卿居南国。虽无日夕之会。长有往来之魂。 

【前腔】河西汉右瞻灵匹。俺仙槎奉使虚随。叹当年倏忽成离异。看依然旧石支机。百枝光裏。满堂美人流睇。正佳期。红针玉线。久别似新知。

【长拍】〔郑六娘〕小扇银屛。小扇银屛。玉庭珠几。遥遥的七香尘起。老身看十郞眞是河西仙子也。正仙郞良会。奏淸商绿粉轻吹。〔鲍杜合〕何处晓骖归。映雕阑巧玲珑彩云明媚。配尽鸯鸳无限缕。可怜处一把鲛绡掷乱丝。到如今叠就了团花绮。还胜似匆匆嫁了河西。

【短拍】〔合〕彩襻连心。彩襻连心。香缄燕尾。限良宵没得些时。浪得巧名儿。却不解把郞心系。问何似人间密意。笑背着银缸纵体。推绣枕。下罗帷。

【尾声】捺香方胜同心记。对星河长久夫妻。从今后岁岁相缠五色丝。

香思年年度翠梭。



从今无复恨分河。

休夸天上灵欢少。



自是人间喜事多。 

紫箫记终 
