六十种曲 浣纱记 明 梁辰鱼

浣纱记　　（明）梁辰鱼 着 

　　绣刻演剧十本 
　　第一套 
　　琵琶　荆钗　香囊　浣纱　寻亲　千金　精忠　鸣凤　八义　三元 

　　绣刻浣纱记定本 

　　●浣纱记目录 

　　第一出　家门 
　　第二出　游春 
　　第三出　谋吴 
　　第四出　伐越 
　　第五出　交战 
　　第六出　被围 
　　第七出　通嚭 
　　第八出　允降 
　　第九出　捧心 
　　第十出　送饯 
　　第十一出　投吴 
　　第十二出　谈义 
　　第十三出　养马 
　　第十四出　打围 
　　第十五出　越叹 
　　第十六出　问疾 
　　第十七出　效颦 
　　第十八出　得赦 
　　第十九出　放归 
　　第二十出　论侠 
　　第二十一出　宴臣 
　　第二十二出　访女 
　　第二十三出　迎施 
　　第二十四出　遣求 
　　第二十五出　演舞 
　　第二十六出　寄子 
　　第二十七出　别施 
　　第二十八出　见王 
　　第二十九出　圣别 
　　第三十出　采莲 
　　第三十一出　定计 
　　第三十二出　谏父 
　　第三十三出　死忠 
　　第三十四出　思忆 
　　第三十五出　被擒 
　　第三十六出　飞报 
　　第三十七出　同盟 
　　第三十八出　誓师 
　　第三十九出　行成 
　　第四十出　不允 
　　第四十一出　显圣 
　　第四十二出　吴刎 
　　第四十三出　擒嚭 
　　第四十四出　治定 
　　第四十五出　泛湖 

　　第一出　家门 
　　【红林擒近】〔末上〕佳客难重遇。胜游不再逢。夜月映台馆。春风叩帘栊。何暇谈名说利。漫自倚翠偎红。请看换羽移宫。兴废酒杯中。　　骥足悲伏枥。鸿翼困樊笼。试寻往古。伤心全寄词锋。问何人作此。平生慷慨。负薪吴市梁伯龙。 
　　〔问内科〕借问后房子弟。今日搬演谁家故事。那本传奇。〔内应科〕今日搬演一本范蠡谋王图霸。勾践复越亡吴。伍胥扬灵东海。西子扁舟五湖。〔末〕原来此本传奇。待小子略道家门。便见戏文大意。 

　　【汉宫春】范蠡遨游。早风流倜傥。历遍诸侯。因望东南霸起。越国迟留。寻春行乐。遇西施浙水溪头。姻缘定。将纱相赠。双双遂结绸缪。　　谁料邦家多事。共君投异国。三载羁囚。归把倾城相借。得报吴雠。佳人才子。泛太湖一叶扁舟。看今古浣溪新记。旧名吴越春秋。〔下〕 


　　第二出　游春 
　　【遶池游】〔生扮范蠡便服上〕尊王定霸。不在桓文下。为兵戈几年鞍马。回首功名。一场虚话。笑孤身空掩岁华。 
　　少小豪雄侠气闻。飘零仗剑学从军。何年事了拂衣去。归卧荆南梦泽云。下官姓范。名蠡。字少伯。楚宛之三户人也。倜傥负俗。佯狂玩世。幼慕阴符之术。长习权谋之书。先计后战。善以奇而用兵。包势兼形。能以正而守国。争奈数奇不偶。年长无成。因此忘情故乡。游宦别国。蒙越王拔于众人之中。厕之大夫之上。志同道合。言听计从。迩年以来。邦家多故。庙乏善策。外有强邻。正君子惕励之时。人臣干蛊之日。今日春和景明。柳舒花放。暂解印绶。改换衣裳。潜游田野。正欲问俗观风。浪迹溪山。兼可寻眞访道。迤逦行来。早是山阴道上了。只见千岩竞秀。万壑争流。云木周遭。溪山罨画。家家耕牧。燕雀贺生成。处处歌谣。桑麻深雨露。正是旭日初升。海上红云万国。东风布暖。湖边细雨千家。其实好游行也。 

　　【金井水红花】农务村村急。溪流处处斜。迤逦入烟霞。景堪夸。峯峦如画。拚把春衣沽酒。沈醉在山家。唱一声水红花也啰。偶尔闲步。试看世情。奔走侯门。驱驰尘境。我仔细想将起来。贫贱虽同草芥。富贵终是浮云。受祸者未必非福。得福者未必非祸。与时消息。随世变迁。都是一场春梦也。更衣变服。究古论今。较胜争强。不知何年纔罢。笑你驱驰荣贵。还是他们是他。笑我奔波尘土。终是咱们是咱。追思今古都付渔樵话。 
　　行过山阴了。不免到诸曁走一遭。正是为爱溪山最深处。令人忘却利名心。〔下旦素衣持竿浣纱上〕 

　　【遶池游】苎萝山下。村舍多潇洒。问莺花肯嫌孤寡。一段娇羞。春风无那。趁晴明溪边浣纱。 
　　溪路沿流向若耶。春风处处放桃花。山深路僻无人问。谁道村西是妾家。奴家姓施。名夷光。祖居苎萝西村。因此唤做西施。居旣荒僻。家又寒微。貌虽美而莫知。年及筓而未嫁。照而盆为镜。谁怜雅澹梳妆。盘头水作油。只是寻常包裹。甘心荆布。雅志贞坚。年年针线。为他人作嫁衣裳。夜夜辟纑。常向邻家借灯火。今日晴爽。不免到溪边浣纱去也。只见溪明水净。沙暖泥融。宿鸟高飞。游鱼深入。飘飖浪蕊流花靥。来往浮云作舞衣。正是日照新妆水底明。风飘素袖空中举。就此石上不免浣纱则个。 

　　【金井水红花】绿水全开镜。淸溪独浣纱。波冷溅芹芽。湿裙钗。娇羞谁讶。弄得恹恹春倦。不觉髻儿斜。唱一声水红花也啰。浣纱已毕。且收拾回去罢。〔收竿起身整衣长叹科〕梅花虽好。浪影溪桥。燕子多情。空巢村店。我仔细想将起来。世间多少佳人才子。不能成就凤友鸾交。我旣不能见他。他又不得遇我。日复一日。年又一年。不知何时得遂姻缘也。朝朝自出。夜夜空归。树黑山深。恰又夕阳西下。笑我寒门薄命。未审何时配他。笑你王孙芳草。未审何年配咱。花枝无主一任东风嫁。 
　　〔下遇生上〕转过若耶渡。来到苎萝村。呀小娘子拜揖。〔旦〕客官万福。〔生背科〕世间有这等女子。岂非天姿国色乎。小娘子。我且问你。你何方居住。姓甚名谁。莫非采药之仙姝。必是避世之毛女。缘何在此。乞道其详。〔旦〕客官。妾就住苎麻山口。寒家姓施。世居西村。名唤西施。〔生〕小娘子。你靑春几何。曾嫁人否。〔旦〕年方二八。尙未适人。〔生〕小娘子。我不敢容隐。下官就是越国上大夫范蠡。寻春到此。〔旦〕贱妾不知贵人。失于退避。〔生〕你是上界神仙。偶谪人世。如此艳质。岂配凡夫。你旣无婚。我亦未娶。卽图同居丘壑。以结姻盟。但以身常许君。遭时多难。敢冀少停旬月。卽当奉遣冰人。乞吿严亲。万勿他适。〔旦〕蓬茅陋质。田野村姑。蒙君子不遗葑菲之微。实贱妾得荷丝萝之托。虽迟年岁。岂敢变移。〔生〕敢问小娘子。你手中拿的甚么东西。〔旦〕家贫无以营生。聊以浣纱为业。〔生〕下官微行。失带礼物。卿是汉女。仆乃郑生。敢借溪水之纱。权作江皋之佩。持此为定。勿背深盟。〔旦递纱与生接科旦〕小物轻微。不足留赠。〔生〕 

　　【玉胞肚】行春到此。趁东风花枝柳枝。忽然间遇着娇娃。问名儿唤作西施。感卿赠我一缣丝。欲报惭无明月珠。〔旦〕 

　　【前腔】何方国士。貌堂堂风流俊姿。谢伊家不弃寒微。却敎人惹下相思。劝君不必赠明珠。犹喜相逢未嫁时。 
　　〔旦〕日暮途黑。就此吿归。〔生〕多谢娘行。前途保重。 

　　〔生〕芙蓉脂肉绿云鬟。　　　　〔旦〕罨画楼台靑黛山。 
　　〔生〕千树桃花万年药。　　　　〔生〕不知何事忆人间。 

　　第三出　谋吴 
　　【满庭芳】〔小生扮越王众扮内官上〕圣禹开基。神工留迹。千年王业犹存。宿承茆土。吴越隔江分。运値春秋季世。天王远政令纷纭。看邻境干戈正起。东海泣波臣。 
　　〔鹧鸪天〕缥缈孤城海上居。萧条霸业继无余。夙传宛委山中瑞。犹佩当年金简书。西阨楚。北连吴。雄心未远竟何如。他年匡济尊周室。始信东南有丈夫。〔众〕奴婢叩头。〔小生〕寡人越王勾践是也。隔绝中华。生长东鄙。谬领民社之寄。殊惭茅土之封。自神禹逮于前王。更历四十余世。由不谷至于夏后。几及二千余年。文固不足以安邦。武亦不足以定国。仅能上承宗社。下守边疆。不料近年以来。兵连吴地。始击之于檇李。复败之于姑苏。我臣灵浮操戈而直前。彼主阖闾伤指而走死。嫌隙旣构。忿怒愈深。其嗣主夫差日讲武于长洲。彼勇将伍员时耀兵于笠泽。窃念寡不敌众。弱难御强。若不预定计谋。终被强梁侵侮。幸喜元配夫人知诗达礼。更仗大夫蠡种擅武能文。且待夫人出来。再作区处。内侍们。后宫请夫人出来。〔丑〕娘娘有请。〔贴扮夫人上〕 

　　【卜算子】金井辘轳鸣。上苑笙歌度。帘外忽闻宣召声。忙蹙金莲步。 
　　春来新插翠云钗。试看云头踏殿鞋。欲得君王一回顾。慢迟玉辇上金阶。殿下千岁。〔小生〕夫人请起。夫人。吴越交兵。殆无宁岁。特请夫人商议。如何是好。〔贴〕且待范文二位大夫到来。〔丑〕道犹未了。二位大夫早到。〔生上〕 

　　【前腔】阃外拥貔貅。〔末〕殿上趋鸳鹭。〔合〕极目烽烟烂不收。衮职惭何补。 
　　〔生〕下官姓范。名蠡。字少伯。官拜越国上大夫。〔末〕下官姓文。名种。字子禽。官拜越国下大夫。〔生〕文大夫。今日主公不知有何计议。召我二人。〔末〕和你就此入宫。不可迟也。〔众报科〕范文二大夫见。〔生末〕主公。范蠡文种参谒。〔小生〕二位大夫少礼。大夫。吴王逞凶。侵我疆界。越国召祸。伤彼阖闾。怨结兵连。二十余载。夫差有呑噬之志。寡人乏拒敌之谋。敢问高明。计将安出。〔生末〕臣闻以大事小者。乐天者也。以小事大者。畏天者也。竭力以事大国。不能免焉。则当高城深池。效死而勿去。行仁修德。唯天命之而已。〔贴〕今日春景融和。边烽稍息。奴家特具春酒一杯。与大王上寿。且少舒闷怀。暂图欢乐。多少是好。〔进酒科〕 

　　【玉芙蓉】春风舞鹧鸪。夜月歌鹦鹉。捧霞觞愿期万年欢聚。筵开紫殿千秋树。寿进红楼百子图。〔合〕休忧虑。料堂堂庙谟。看瞬息间指挥谈笑灭东吴。〔生末进酒科〕 

　　【前腔】江樯辏舳舻。海雉环楼橹。谅依山负海尙堪割据。若还有赂通伯嚭。不怕无谋退伍胥。〔合前〕 

　　【前腔】〔小生〕军声定有无。国势推宾主。奈三吴剑客气如彪虎。只怕金笳出海旗风破。锦帐移营璧月孤。〔合前〕 

　　〔小生〕胜败兵家不可期。　　　　〔贴〕包羞忍耻是男儿。 
　　〔生〕江东子弟多豪俊。　　　　〔末〕卷土重来未可知。 

　　第四出　伐越 
　　【满江红】〔外扮伍员上〕楚室亡囚。是何岁飘流吴国。追旧恨避兵江上。潜身芦荻。父怨方酬魂未返。君恩欲报心犹赤。待从头再踏越江山。兵方戢。 
　　十年仗剑意何如。眼见荆城一废墟。谁哭秦庭援兵至。至今犹自恨包胥。下官姓伍。名员。字子胥。楚国人也。腰大十围。身长一丈。幼谙韬略。长习典坟。素志烈于靑霜。精诚贯于白日。叱咤而风云变色。喑呜而山岳动摇。皇天后土。鉴生平忠孝之心。名山大川。谅宿昔英豪之气。但以雄心未遂。侠气未除。一饭之德必酬。纤芥之雠必报。父兄深怨。鞭及墓下之人。贞烈大恩。金投濑中之女。昔为楚国之亡虏。今作江左之冢臣。千年故国。凄凉郢树荆云。万里孤臣。流落吴山越水。争奈越王勾践肆虐欺邻。幸喜新建嗣王练兵训卒。誓复檇李之耻。直捣会稽之山。且待伯嚭太宰到来。同往主公营中计议。多少是好。〔丑扮伯嚭上〕 

　　【天下乐】自笑堂堂六尺躯。奸回性格似穿窬。全凭三寸斓斑舌。忠义全然半字无。 
　　下官伯嚭是也。官拜吴国太宰之职。早约伍相国营中见主公。不免同去。相国拜揖。〔外〕太宰拜揖。早约营中参谒。不知主公升帐未曾。〔丑〕辕门大开。想已升帐了。〔净扮吴王同众将校上〕 

　　【夜游朝】霸业中兴呑宇宙。拥貔貅挍猎长洲。蕞尔游魂。弹丸小寇。指日见鲸鲵奔走。 
　　〔众〕众将官叩头。〔净〕起去。〔众应科〕百尺高台面太湖。朝钟暮鼓宴姑苏。威行海外三千国。霸占江南第一都。寡人吴主夫差是也。承太伯之余业。守成周之故封。鱼肠之剑三千。水犀之师十万。掘山煑海。利尽鱼盐。浚水通潮。货饶商贾。日暮歌钟四壁。春风花柳千门。眞个是坐列金钗十二行。门盈珠履三千客。今日升帐。看辕门外有谁参谒。〔众报科〕相国太宰见。〔外丑〕伍员伯嚭参谒。〔净〕相国太宰少礼。〔外〕臣启主公。越人勾践犯我先王。积怨旣深。大雠未雪。今粮草完备。将士精强。不乘此时剿征。更待何日。〔净〕太宰你意下何如。〔丑〕臣启主公。主公初登宝位。新御黎民。海甸甫安。边烽乍息。正宜朝欢暮乐。何暇遣将发兵。且水陆颇艰。胜败未卜。以臣言之。窃为未可。〔外〕太宰差矣。父母之雠。不共戴天。兄弟之仇。不反兵革。而况假主公之雄威。更仗诸将之戮力。则摧枯拉朽。如夏日之溃春冰。灭迹扫尘。如疾风之卷秋箨。捣其巢穴。歼厥渠魁。何施不可。〔净〕旣然如此。众将校们。明日吉辰。就此点兵前去。 

　　【琐窗郞】笑越王海畔穷囚。没来由招祸尤。玩兵邻境。不守边州。试看直倒钱塘江溜。〔合〕管敎他山河难保罪不宥。亲作孽。向谁咎。〔丑〕 

　　【前腔】正升平快意嬉游。对良辰开笑口。看春生金屋。月满铜沟。不求欢乐反招僝僽。〔合前外〕 

　　【前腔】想人生最切是亲雠。恨淹留志未酬。堂堂大国。忍耻包羞。急须征剿。岂容拖逗。〔合前〕 

　　〔净〕旌旗猎猎动江关。　　　　〔丑〕千里师行碧海湾。 
　　〔外〕试看鲸鲵皆远遁。　　　　〔合〕勒铭直上会稽山。 

　　第五出　交战 
　　【一枝花】〔小生生末戎服领军校上小生〕江干烽火晓。海甸兵戈绕。吴儿深入也怎生好。〔生〕封豕无厌。何事多强暴。况兵少诚难保。〔末〕誓定边疆。谩自退缩。被人谈笑。 
　　〔生末〕主公参见。〔小生〕二位大夫少礼。二位大夫。夫差恃强。乘我微弱。提兵十万。将度西陵。未审二位大夫何以教我。〔生〕臣启主公。强弱旣形。众寡不敌。但当深沟高垒。以逸待劳。略待旬月之间。粮尽兵疲。将不及战而自遁矣。〔小生〕文大夫意下如何。〔末〕臣启主公。臣闻敌加于己。不得已而应之。谓之应兵。不如乘其营垒未定之时。卽为掩袭攻击之计。则寡或可敌众。弱亦足以胜强。还宜决战以图存。岂可束手以待毙。〔小生〕言之有理。就此领兵前去。 

　　【水底鱼】兵马萧萧。弓刀各在腰。吴儿逃遁。还将金镫敲。〔净外丑领众上〕 

　　【前腔】鼓角风高。旌旗云外摇。三吴侠少。先声压海涛。 
　　〔小生生末领众上相遇科丑〕下官领前军。当先出战。〔末〕来将何人。〔丑〕我就是吴国太宰伯嚭。〔末〕久慕久慕。太宰。你身为人子。不能报亡父伯州犂之仇。幸步伍胥之后尘。得攀楚平之封树。所谓公等碌碌。因人成事者也。你有何能。敢与我斗。 

　　【大迓鼓】吴儿莫弄骄。父雠不报。耻忍羞包。那些个臣子忠和孝。一唯奸佞立当朝。及早投降。休得遁逃。 
　　〔丑〕休要闲说。擂起鼓来。〔对杀混战科丑〕你是何人。〔末〕我就是越国下大夫文种。〔丑〕文大夫。你明于治国。暗于择君。贪宦蕞尔之小邦。甘事无情之勾践。你有何谋。敢与我战。 

　　【前腔】你平生学六韬。不知进退。堪笑儿曹。我偏师小渡西兴棹。管长驱直捣会稽巢。若不先降。有谁恕饶。 
　　〔末〕你也休要闲说。擂起鼓来。〔对杀介生〕来将何人。〔外〕我乃吴相国伍员是也。〔生〕老相国施礼。相国。你一生孝子。半世忠臣。旣雪墓下之仇。当返山中之驾。徒念阖闾之顾命。不谅夫差之不仁。窃恐祸机倏生。悔之无及。 

　　【扑灯蛾】你三吴称俊豪。四海播忠孝。名遂又功成。还认当时年少也。看皤然一老。鎭终朝矜伐旧功劳。没来由西征东讨。眞堪笑。只怕祸机窃发命难逃。 
　　〔外〕我身旣已许国。切勿多言。放下马来。〔对杀科外〕你是何人。〔生〕下官越国上大夫范蠡是也。〔外〕老夫不知就是范大夫。大夫。我乃郢人。君亦楚产。岂以比邻之隙。遂忘故苑之情。但要知兵众之强弱。须察理势之顺逆。何不反邪归正。弃暗投明。 

　　【前腔】你昂昂一俊髦。堂堂好仪表。何事不知机。常肆侵凌冲犯也。谅区区小岛。看投鞭卽便可成桥。那时节横尸缥缈。迷归棹。钱塘江上不通潮。 
　　〔生〕老相国。彼此各为其主。不必多言。放下马来。〔对杀俱下净外丑领众上科丑〕主公。你看萧萧残寇。渺渺游魂。七纵七擒。三战三北。杀得他只轮不返。片甲无存。望风而逃。渡江去了。〔外〕我今不可迟滞。连夜赶上。直至会稽。缚其君臣。夷其宗庙。方雪俺檇李之辱也。正是 

　　〔净〕烈烈旌旗飞大将。　　　　〔丑〕钱塘不怕多风浪。 
　　〔外〕假若走上焰魔天。　　　　〔合〕脚下腾云须赶上。 

　　第六出　被围 
　　【临江仙】〔小生生末领败兵上〕转战夫椒三败北。千秋宗社全倾。团团四野尽吴兵。阵云迷故国。壁月照空营。〔末〕半卷红旗奔淛水。霜寒鼔冷无声。〔生〕回头杀气正凭凌。思量无计策。只得请行成。 
　　〔小生〕战余落日黄。军败鼔声死。〔生末〕今与山鬼邻。残兵哭江水。〔小生哭科〕二位大夫。勾践久作江东奇士。亦一海上寡君。长思奋迅云霄。讵意摧颓粪壤。今被夫差追兵围住。栖此会稽。二千年之社稷尽被凌夷。数十世之封疆皆为蹂践。旣无土地立孤身于世上。又何颜面见前王于地中。〔末〕臣启主公。臣闻猛兽离山。不免网罗之患。巨鱼失水。反遭蝼蚁之欺。今主公初被伤残。偶遭困辱。虽曰人谋之未尽。实亦天时之降殃。誓当奋一前斗生之心。不可怀百走退死之念。况今会稽之山尙环六百余里。带剑之士犹存五千余人。还须死战。以决存亡。莫待生擒。以宴兵刃。〔生〕臣启主公。臣闻伍员勇冠三军。夫差雄视一世。以累残之越。独当新奋之吴。胜未必然。败乃常事。不如一面坚壁淸野。老彼戎师。一面遣使修词。求其和好。以臣言之。此为上策。〔小生〕范大夫。虽然如此。兀的不羞杀人也呵。 

　　【五更转】値运衰摧边境。媿英雄气不平。千年霸业。霸业都呑幷。一旅残兵。枝栖穷岭。究天心。窥废兴。应难定。行成决战。二策须深省。毕竟何者为先。方纔宁靖。 
　　【前腔】〔末〕论拒敌兵犹劲。当此顚沛之时。也顾不得了。定休论败与成。还须死战。死战图侥幸。岂可坐受兵刀。自赉首领。念微臣。受厚禄。要捐生命。收尸马革。也图个扬名姓。那时节绘画麒麟。勒铭钟鼎。 
　　【前腔】〔生〕看暴吴眞强盛。遍周遭杀气腾。不如遣使。遣使亲行请。厚礼卑词足恭敬。更还须施间谍。去通奸佞。待他君臣肆虐。定见驱忠荩。那时节待变乘机。把山河重整。 
　　〔小生〕寡人罪大恶极。德劣才庸。旣不能勇往而直前。又不能固守以善后。想今要策。还是行成。但不知用甚礼仪。将何词命。一时昏蔽。唯诸大夫裁之。〔生〕臣闻社稷者前王之社稷。山川者大禹之山川。是皆不可与人。外此皆为长物。莫若弃其身体。挈其妻孥。君请为臣。妻请为妾。躬作使令之役。甘为洒扫之徒。又须卑逊其言词。离间其左右。旣侈其好大喜功之念。又发其殴贤用佞之心。则凶恶日稔。天必殛之。几年之间。兴衰未可知也。〔末〕范大夫之言。似亦有理。但恐伍员谋略盖世。贤智先人。昏主或能听从忠臣。不无阻隔。〔生〕文大夫不闻小人易亲。君子易退。子但闻伍员之忠直。不知伯嚭之奸邪。旣欲行成。当先反间。不必卽谒其主。要须先赂其臣。送伯嚭以美女二人。黄金千镒。则鼹鼠之腹易满。鹪鹩之栖易安。仗此以见夫差。谅多溢美之言。由是以谮伍员。必有稔恶之说。君臣乖戾。同列暌违。彼之罅隙可乘。吾之大事济矣。〔小生〕旣然如此。谁人可行。〔末〕臣虽不才。愿效犬马。〔生〕整备礼物。卽便起程。〔小生〕 

　　【朱奴儿】念国土连年战争。为宗社勉尔行成。忍耻含羞送子行。须委曲顺从强硬。〔合〕承君命。遨游虏庭。何日见烽烟静。〔末〕 

　　【前腔】遭国难常将命轻。趋王事焉敢留停。今日辞君到彼营。料舌剑必然全胜。〔合前生〕 

　　【前腔】悲相送天高日晶。临兵刃谁肯孤征。试听靑萍匣底鸣。看忠义长虹直亘。〔合前〕 

　　〔小生〕送卿匹马出江关。　　　　〔末〕敢惮区区行路难。 
　　〔生〕明日若弛吴甲胄。　　　　〔合〕他年重整越江山。 

　　第七出　通嚭 
　　【出队子】〔丑上〕连营分队。前纛高张朱雀旗。弓刀簇处列戎衣。万骑城南战胜归。试问三吴豪杰有谁。 
　　谁似堂堂貌出羣。从来不晓武和文。行师全得三军靠。亲手何曾杀一人。下官太宰伯嚭是也。性踰枭獍。狠甚虎狼。包藏险慝。眞千态万状而鬼莫能知。做下机关。似千蹊万径而人不能御。惯用倾险之智。构成疑似之端。况兼舌剑唇鎗。奴颜婢膝屈身之际疑无骨。谈笑之中若有刀。但知奉承一人。不晓恩及百姓。由是身腾列国。权倾满朝。狐假虎而前行。何愁追捕。鼠依社而久住。不怕熏烧。一味妬贤嫉能。可以尸禄保位。两日统领前军。追赶越寇。长驱深入。围住会稽。小丑尙栖此山。大军未卽归国。争奈转战困倦。未得少休。今晚军中稍闲。暂且卸甲解胄。不免叫家僮传令帐下。守定营门。若有军情。速来通报。小厮那裏。〔小末扮家僮上〕传令。〔内应科丑〕我伯嚭当初逃难。来到这裏。向无妻室。甚是难熬。前日讨得一个丫头。唤作千娇。容貌虽不甚娉婷。妆扮也略知丢抹。喜他按摩甚妙。枕席颇通。只是气质粗疎。性子妬忌。昨因军中乏人伏侍。带在这裏。两日无暇。甚是疎失他。不免唤他出来。少叙幽情。多少是好。千娇那裏。〔净扮胖妇上〕 

　　【前腔】描红贴翠。谁似当朝太宰妻。尺三小脚走如飞。八九寸弯弯两道眉。尽说轻盈略觉胖些。 
　　相公。叩头。〔丑〕千娇起来。千娇。我两日军中多事。不得相见。甚是想着你。〔净〕便是。千娇两日也想着相公。饭食都减一半了。〔丑〕你早上吃许多。〔净〕早上觉道有些欢喜。吃了八碗。〔丑〕你午间吃许多。〔净〕午间不快活起来。吃不多。勉强吃得五碗。〔丑〕咍。也不当少了。〔净〕我平日若是身子好。还吃得几碗。只因减了饭食。腰肢看看瘦尽了。〔丑〕又道是楚王爱细腰。宫中皆饿死。〔净〕相公休要取笑。〔丑〕我两日身子疲倦。你与我按摩一番。〔净作按摩科丑〕千娇我的心肝。被你按着穴道。捻着痒筋。皮风臊痒骨头轻。遍体酥麻动不得。好快活。〔净〕相公。这个打甚么紧。停一火到床上下定了这个针。钉住了这个穴。你还快活哩。〔丑〕千娇。帐外有人到来。你且回避。〔净〕连忙打发人去。早些进来睡罢。〔末领众送金物上〕 

　　【前腔】潜携金币。打听前军在浙水西。日间难行。等到昏黑。扮作吴国将官前去便了。昼行犹恐外人疑。等到黄昏星斗稀。蓦地私行有谁见知。 
　　帐前有人么。〔小末〕来的将官何姓何名。有何急务。昏夜到此。〔末〕下官越国大夫文种。要见你们老爷。烦你通报。〔小末〕军门紧急。不敢从命。〔末〕白金百两。聊此奉谢。只说有事相求。昏夜来见。〔小末〕旣然如此。你且少待。〔进报科〕越国使臣文种有事相求。昏夜来见。〔丑〕咍。好怪好怪。他来甚么。也罢。着他入来。〔末〕越国下臣文种参见。〔丑发怒科〕你就是文种。〔末〕不敢。〔丑〕前日阵上说我包羞忍耻的就是你。〔末〕不敢。〔丑〕说我不忠不孝奸佞立朝的就是你。〔末〕不敢。〔丑〕天兵到临。你命在旦夕。还来见甚么。〔末〕太宰大人息怒。容文种咨启。〔丑〕有何说话。你且道来。〔末〕小国寡君勾践。感太宰恩德。无以为报。〔丑回嗔作笑科〕你那越王老头儿也晓得感激我。〔末〕便是。特遣小官备些礼物。少伸寸敬。〔丑大笑科〕远劳厚意。请起。〔末〕不敢。礼物通在帐外。人夫颇多。每样先进上一件。倘蒙叱留。方敢载进。这样黄金共五千两。锦段共五千疋。白璧共十双。〔丑〕怎么要许多。小厮杀起羊来。烫起酒来。留文老爹坐坐去。〔小末应下末〕太宰。你且不要快活尽了。还有一对活东西。只怕太宰用不着。不敢送进来。〔丑〕甚么东西。着来我看。〔末〕待我去取来。〔旦贴上〕舞低杨柳楼头月。歌罢桃花扇底风。〔末〕寡君勾践无以伸敬。闻知太宰未聘妻室。特奉美女二人。一个唤秋鸿。一个唤春燕。以伴枕席。伏乞鉴纳。〔旦贴〕老爹叩头。〔丑笑科〕二位美人请起。小厮杀起牛来。〔同前诨内应科丑〕我知趣的文大夫文老爹。我不瞒你说。向年来时其实没有老婆。将就讨得一个丫头。也略有些风韵。怎到得二位姐姐十分标致。我如今轮流转。今夜是他。明晚是他。一来一往。一上一下。快活快活。且住。我且问你。你主公送了许多东西。不知有何分付。〔末〕我寡君着我多拜上太宰。寡君受吴国大王太宰大人许多教训之恩。情愿携其妻室。率其陪臣。亲到吴国。身请为臣。妻请为妾。窃恐大王见弃。先遣小官拜上太宰。望乞周庇。〔丑〕我如今受了你家主公许多恩惠。我的身子通是你家主公的了。这些小事。不难一一从命。小厮那裏。〔小末上丑〕我教你杀羊杀牛。怎么这时节不见拿出来。〔小末〕禀老爷。牛羊元没有。只有一只鸡。千娇姐还不肯哩。〔丑〕好笑。他为何不肯。〔小末〕闻得外面新送两个好妇人来。或者有些吃醋。〔丑〕唗。一时备不及。且拿些小酒出来。文大人。仓卒有慢。多罪。〔末〕岂敢岂敢。 

　　【玉山颓】〔丑〕谢你君王不弃。远相投金帛礼仪。况累累数对璠玙。更纤纤一双花蕊。我知恩知义。休错认是无情伯嚭。及早来吴地。莫稽迟。管敎羁鹤出笼飞。 
　　【前腔】〔末〕我寡君呵。特差传递。念伤残栖迟会稽。欲躬身率领妻孥。入吴庭愿称臣礼。我明朝谒王。望委曲于中周庇。〔丑〕这个都在我身上。不消你叮咛了。〔末〕深感君高谊。若免凌夷。誓同犬马效驱驰。 
　　秋鸿春燕。你两个就进酒。〔旦贴〕 

　　【前腔】云鬟高髻。绣鸳鸯蹁跹舞衣。遇春风笑搂花间。値秋宵醉眠帏底。偎红倚翠。看世上谁人百岁。今夜同欢会。梦魂飞。巫山一对暮云归。 
　　〔末〕你二人好生伏待老爷。下官就此吿别。明日军前相见。〔丑〕文大夫。还有一句要紧说话对你说。我相国伍子胥做人倔强。甚不知趣。他若在那里时。必然阻当。我领前军围住山前。他领后军围住山后。参谒之期。多在午时。大夫。你可侵晨约我同行。乘其未到之时。待我中间说定。主公亲口允从。那时节他虽到来。已无及矣。〔末〕谨依尊命。〔下丑〕秋鸿春燕。可爱你一对俊俏娇娘。恰遇我这个风流子弟。正是前绿宿世。才子佳人。今夜不可分床。三人同睡了罢。〔抱旦贴下净上打旦贴科〕好好。你是何方泼贱。那裏丫头。到来夺我的买卖。快走出去。快走出去。〔丑打净科〕你这臭娼气歪烂骨没廉耻不识羞的东西。快走进去。快走进去。〔下〕 


　　第八出　允降 
　　【高阳台】〔净领众军校上〕穷海提兵。沿江牧马。英声天下无敌。锦帐开营。弓刀雾拥云集。区区小丑成何事。望风儿三战三北。上稽山看妖氛淸尽。勒铭归国 
　　〔众〕众将官叩头。〔净〕起去。〔众应科净〕战胜兵屯淸海湾。愁云结处是稽山。更催飞将追逃虏。莫遣江干匹马还。自家吴王夫差。追赶越国勾践至此。不料他计穷力竭。存下五千甲士。死守会稽。一则溪山险隘。我不能以驰驱。二则草木蒙丛彼实可以哨聚。想旬日之间。不能卽克。如何是好。且待诸大夫到来。再作区处。〔丑上〕 

　　【胜葫芦】昨约营中去谒君。侵早起到辕门。〔末上〕若得君王肯。许咱投顺。定须结草。生死报深恩。 
　　〔丑末相见科丑〕文大夫。你来几时了。〔末〕小官守候太宰已多时了。〔丑〕文大夫且少待。待我先进去报知。你可入来。〔众报丑进见科丑〕主公。伯嚭参见。〔净〕太宰少礼。〔丑〕臣启主公。越王勾践遣一下臣文种投见。帐下伺候两日。无人通报。不敢进见。〔净〕好笑。勾践这厮着他来做甚么。〔丑〕两国交兵。不拒来使。且放他入来。看他有何话说。〔净〕也罢。放他入来。〔众〕越国使臣进。〔末在外膝行至内俯伏科〕越国下臣文种死罪死罪。〔净怒科〕勾践不道。犯我先灵。我今提兵问罪。命在旦夕。有何话说。着你来见。〔末〕东海寡君勾践罪大恶极。偶犯吴之先王。蒙大王仁慈。不卽诛戮。寡君感德。旦夕不忘。今大王天威未解。提兵远临。若大王不弃。卽当请盟。愿携其妻子。率其陪臣。君请为臣。妻请为妾。春秋贡献。不绝于途。兹固寡君奉至尊之仪。实亦大王征诸侯之礼。敢使下臣布意。乞赐优容。〔净〕这个难道。〔丑〕勾践穷困。遣使乞哀。若能许之。则勾践之土地卽主公之土地。自江以北。沿海而南。皆主公之有也。〔净〕太宰。我劳心数年。提兵十万。深入敌境。克在须臾。业已至斯。不能轻诺。〔末〕下臣文种再启大王。寡君勾践栖于会稽。尙存子女千余。宝器万数。若大王怜而赦之。则子女尽入于王庭。宝器俱归于府库。若大王报而不赦。则当杀其子女。焚其宝器。以五千敢死之士。当十万久疲之师。则彼此胜败。未可知也。〔净〕太宰。你的意下如何。〔丑〕文种之言。似亦有理。若主公能封殖越国。则武功已成。名闻海内。谁不敬从。若必欲刈而亡之。恐四海诸侯不信于我。后日谁肯事吴。是主公有功而无功也。愿主公察之。〔净〕虽然如此。心上狐疑。未能灼然。岂容就许。 

　　【高阳台】小岛羁囚。稽山穷窟。形孤势寡难立。忆昔侵凌。寃仇至今堆积。逃匿。知伊死在须臾也。看笑谈削平东穴。又何劳卑词逊语。故来哀乞。 
　　【前腔】〔末〕穷迫。愿面缚君臣。亲携妻子。王庭尽心服役。贡献年年。驱驰敢怠朝夕。悲戚。区区寡君蒙宥免。这深恩何年消得。望君王宽仁大度。俯垂怜惜。 
　　〔净〕旣然如此。我暂且收兵。限十日之内。君臣妻子俱赴吴庭。听候指挥。不许迟滞。〔末〕多谢大王。〔外上〕破国平戎昔未闻。鸣笳叠鼓拥回军。丈夫鹊印摇边月。大将龙旗掣海云。主公已升帐。不免进去参见。〔众报外进见科外〕主公。伍员参见。〔净〕相国少礼。〔外〕此位何人。〔末〕越国下臣文种。〔外〕到此何干。〔丑〕领其主勾践之命。行成于吴。却纔主公已亲口许他了。〔外〕岂有此理。臣启主公。勾践强暴。屡肆侵凌。今力屈计穷。命在顷刻。是天以越赐吴。此机不可失也。誓当悬首吴阙。以谢先灵。方雪数年之仇。聊解四方之笑。顾乃不知出此。而反许其行成。窃为主公不取也。〔丑〕臣启主公。臣闻不念旧恶。怨是用希。昔晋文听寺人之言。而卽去斩袪之罪。齐桓用管仲之智。而顿忘射钩之仇。今穷兵深入。已彻彼籓篱。跃马长驱。更毁其宗社。谅些须越人之怨。已足尽吴国之情。君子不为已甚。窃为主公许之是也。〔净〕太宰之言有理。 

　　【前腔】〔外〕主公休惑。数载深雠。一朝克复。臣子此心初适。须献首先灵。共瞻宗庙血食。主公你快收拾。看江东海西俱入款。是苍天赐吴越国。这光阴百年难遇。岂容虚掷。 
　　【前腔】〔丑〕相国你休执。山鸟投笼。林猿归槛。如何又敎弹射。况他社稷全倾。区区小怨堪释。要经历。看稽山险绝堪死守。恐目下存亡难必。况淹留到兵疲粮尽。断然无益。 
　　〔外〕主公。伯嚭之言。切不可听。 

　　【前腔】〔净〕我思忆。他旣已输诚。前来纳款。边疆料多开辟。况我继绝存亡。诸侯尽瞻吴德。〔末拜谢天科〕天日。愿吾王此身长寿考。〔回身拜净科〕似南山万年无极。霸诸侯威行四海。比隆周室。 
　　〔净暗对末科〕你的行成。我已亲许。决不食言。连忙回去。火速就来。〔末叩头下〕臣今吿辞。不日就得觐天颜也。〔外〕主公不可许他。〔丑〕主公不可失信。 

　　【前腔】〔外〕凶逆。不日就诛灭了。九仞为山。功亏一篑。料想不劳而集。事败垂成。怕他日悔之无及。〔丑〕你偏僻。料些些弹丸穷海岛。敢与我大邦相敌。笑伊家年华高迈。不知虚实。 
　　【尾声】〔净〕班师回去传飞檄。〔丑〕看大将旌旗云外直。〔外〕可惜数载劳师空费力。 
　　〔净〕三军欢笑势如雷。　　　　〔外〕尽道行兵海上来。 
　　〔丑〕个个鞭敲金镫响。　　　　〔合〕人人齐唱凯歌回。 

　　第九出　捧心 
　　【祝英台慢】〔旦扮西施捧心上〕脸欺桃。腰怯柳。愁病两眉锁。不是伤春。因甚闭门卧。怕看窗外游蜂。檐前飞絮。想时候淸明初过。 
　　〔忆秦娥〕春已矣。杨花满径东风起。东风起。半投帘幙。半随流水。思郞梦远运无倚。随风好去应千里。应千里。长亭马上。阳关笛裏。奴家自浣纱溪边遇着那人之后。感其眷顾。赠彼溪纱。今经一月。再无信音。又不知是个闲游浪子。假作官僚。又不知果是个范蠡大夫。故来调哄。我今待要信他。只恐日远日疎。终无着落。未必是眞。欲待要不信他。看他实意实心。言犹在耳。未必是假。近闻吴越交战。直至会稽。虽然干戈扰攘。黎庶逃亡。幸此地山谷幽深。人踪隔绝。我想范大夫多因此事。不得工夫。然虽迟年岁。必不他适。但今展转疑虑。日夕忧煎。〔长叹科〕只因霎时面许。弄出满腹离愁。害得彻夜心疼。做出一腔春病。只是织成缕缕千条恨。蹙捐纤纤两道眉。切切凄凄。啾啾喞喞。这场事好生苦楚人也。 

　　【绵搭絮】东风无赖。又送一春过。好事蹉跎。赢得恹恹春病多。髻儿矬。病在心窝。为你香消玉减。蹙损双蛾。难道你卖俏行奸。认我做桃花墙外柯。认我做桃花墙外柯。 
　　【前腔】终朝悬念。信远音讹。好事多磨。转眼光阴一掷梭。定如何。成败由他。未必言而无信。更起风波。有一日弄假成眞。乌鹊塡桥催渡河。乌鹊塡桥催渡河。 
　　这裏北村有个姐姐。唤做北威。是个女医。不免央我家东施姐姐。转请他来看脉。吃几贴药。再作计较。 

　　溪畔匆匆邂逅时。　　　　无端彻夜费相思。 
　　欲知一点心中病。　　　　只看纤纤两道眉。 

　　第十出　送饯 
　　【谒金门】〔小生同贴上〕烟雾蔽。四下重重围住。少小豪雄今已矣。空成千点泪。〔贴〕魂怯危巢孤垒。眼见玉憔香悴。〔合〕昨遣行成通币礼。缘何还阻滞。 
　　〔贴〕大王万福。〔小生〕夫人少礼。夫人。我勾践被吴围住。困居此山。心魂不宁。手足无措。见寝石以为虎。认草木而皆兵。夙昔豪雄。一旦扫地。〔贴〕黄鹤病而翅羽垂。猛虎穷而爪牙缩。须竭力拒敌。观变待时。勿重忧煎。徒增悲痛。〔小生〕昨遣文种行成。怎么这时候还不见回来。〔贴〕大王放心。想此事多成。故来迟耳。〔生上〕 

　　【腊梅花】残兵格斗筋力疲。沿山烽火军声沸。〔末〕敢惮星夜驰。行成已听。疾忙归来报君知。 
　　〔生末相见科生〕文大夫。行成的事如何。〔末〕吴王已面许下了。〔生〕如此就进去回覆主公。〔进见科〕主公夫人。范蠡文种参见。〔小生贴〕二位大夫少礼。文大夫行成的事如何。〔末〕臣启主公。臣到敌境。乘夜先见伯嚭。次早方谒吴王。因伍员未到之时。亏伯嚭先入之说。吴王已亲口许下了。〔小生贴〕多谢天地。〔末〕只一件。他限定十日之内。要君臣妻子俱赴吴庭。听其指挥。不可迟滞。〔小生〕寡人不幸。连累夫人。如此促急。怎生是好。〔贴〕贱妾之命。悬于大王。劳苦艰难。愿同之也。〔小生〕旣然如此。只索起程。别尔人民。弃我宗社。去其冠冕。作彼庸奴。前程正尔关心。故国不堪回首。好伤情也。〔净扮泄庸上〕空城麦秀雉朝飞。故国黍离乌夜啼。〔丑扮计倪上〕试看千村几家在。谁怜百战一身归。〔净〕下官泄庸是也。〔丑〕下官计倪是也。〔相见介丑净〕闻主公夫人卽日起程。前往吴国。不免到江上送别去。主公夫人。泄庸计倪参见。〔小生贴〕二位大夫少礼。〔小生〕诸大夫在此。寡人不道。夙遭闵凶。赖诸大夫之谋谟。得保前王之丘陇。实至幸矣。目今前往吴庭。谁人能同此患难。留下越国。谁人能守此封疆。愿各自陈。我将分属。〔净〕臣闻夏台之系。伊尹不离成汤。羑里之囚。宜生不离西伯。今上大夫范蠡达于机微。习于困苦。吴庭之事。一以委之。必能佐主周旋。不负臣举。〔丑〕臣闻成汤入夏。付国家于文■〈木巳〉。周文入殷。委宗社于太公。今下大夫文种忠而善谋。民乐为用。越国之事。一以委之。必能克勤邦家。不负臣举。〔小生〕范大夫。你的意下如何。〔生〕不避艰险之途。甘守困辱之地。辅助危主。誓兴灭国。往而必返。与君复仇者。臣之事也。敢不听命。〔小生〕文大夫。你的意下如何。〔末〕内修封疆之役。外整畊战之备。亲附百姓。连和诸侯。废而必兴。与君复仇者。臣之事也。敢不听命。〔小生〕若得诸大夫如此。则患难相保。宗社奠安。诸大夫无主而有主。寡人无国而有国也。孤之六翮备矣。飘然长往。又何忧焉。不免吿拜天地山川。社稷宗庙。怜我困苦。阴求护持。〔拜科〕 

　　【园林好】吿天地神明可窥。吿宗庙精灵可推。念勾践包羞含愧。知甚日得回归。知甚日得回归。〔贴〕 

　　【前腔】念生长在香闺绣帏。念出入在龙楼凤池。怎禁得流离顚沛。知甚日得同归。知甚日得同归。〔生〕 

　　【江儿水】臣子遭家难。男儿遇数奇。路当险处难回避。非关不爱亲遗体。时危要见臣忠义。暂且受伊拘系。〔合〕有日归来。再渡吴山越水。〔末〕 

　　【前腔】国破山河在。城倾草树迷。看纵横白骨郊原蔽。念微臣旣受人民寄。要捐生誓雪君王耻。蹔且将身淹滞。〔合前净〕 

　　【五供养】吴儿丑类。天道亏盈。赫赫昭回。看他多满溢。不久必摧颓。〔丑〕况有奸邪伯嚭。覆邦家唇尖舌利。忠良应阻隔。国势定支离。〔合〕誓造江山。万民欢会。〔小生〕 

　　【前腔】诸大夫。我孤身客邸。回首家山。云迷会稽。摇摇魂向北。黯黯日平西。〔贴〕看江村桃李。恨无主凭风飘坠。年光愁裏过。环佩梦中归。 
　　〔合前生〕主公夫人。自有天命。不须烦恼。及早登舟去罢。〔生〕 

　　【玉交枝】一场愁緖。料精诚江神鉴知。吾王何必多留滞。劝羣臣不用凄其。〔末〕离筵欲散东海矶。别情尽付西江水。〔合〕挂不住疎林落晖。挂不住疎林落晖。〔净〕 

　　【前腔】扁舟北济。痛黎民负荷有谁。念羣臣肯久虚君位。当尽心定难持危。〔丑〕他年击檝过越水隈。看克期仗剑入吴宫裏。〔合前小生〕 

　　【川拨棹】英雄泪滴春江波浪底。〔贴〕片帆开岸草凄凄。片帆开岸草凄凄。又何年还归水湄。〔合〕渡西陵城郭非。望南云魂梦飞。〔生〕 

　　【前腔】我主公莫愁无所依。自愧微躯堪寄安与危。〔末净丑拜生介〕愿大夫努力驱驰。愿大夫努力驱驰。待归朝羣臣谢伊。〔合前小生贴生〕 

　　【尾声】别离倾刻悲尘世。〔末净丑〕有日破吴归去。〔合〕看壮士还家尽锦衣。 
　　〔末净丑〕伏愿主公夫人前途保重。〔生〕范蠡扁舟先过江去。伺候主公夫人同行。〔小生〕斜阳山外片帆开。〔贴〕风卷春潮动地回。〔生〕今日一樽沙际别。〔合〕他年重见渡江来。〔生末净丑先下小生贴吊场小生〕夫人。你看逝水东流。片帆北渡。云山重叠。烟树迷离。不知何年再渡此江也。〔贴〕触物兴悲。感时增戚。试看汀沙之乌鸟。闲哺江渚之鱼虾。妾有短歌。为王一咏。〔小生〕卿试咏之。寡人敬听。〔贴歌科〕 

　　【古歌】仰飞鸟兮乌鸢。凌玄虚兮翩翩。啄鱼虾兮洲渚。矫风翮兮云间。妾无罪兮冒地。又何辜兮负天。片帆飞兮长往。知归去兮何年。 
　　〔小生〕尝闻有声当彻天。有泪当彻泉。夫人过哀。眼见粉愁香怨。寡人不肖。岂能飮恨吞声。亦有短歌。为卿一咏。〔贴〕大王试咏。贱妾敬听。〔小生歌〕 

　　【古歌】彼飞鸟兮鸢乌。常游止兮江湖。我何罪兮离越。乃偃蹇兮来吴。妻衣褐兮为婢。君脱冕兮为奴。岁遥遥兮无极。安得我身兮如乌。〔贴〕 

　　【尾犯序】愁泪溢春江。底事夫妻同渡波浪。怎效乌鸢向沙头翱翔。悒怏。我■〈扌弃〉尽力奔驰洒扫。怕当不过勤劳鞅掌。思量起云山千里。何日好还乡。〔小生〕 

　　【前腔】吴门此去在何方。进退两难空自摧丧。你淡扫蛾眉尽收拾宫妆。惆怅。你休还认在秦楼楚馆。休还认在香闺绣帐。从今去雕笼深锁。愁杀两鸳鸯。 
　　〔贴〕大王。舟已到岸。收拾陆行。〔小生〕家乡渐遥。吴邦渐近。好伤感也。〔小生〕 

　　【鹧鸪天】自笑英雄値坎坷。平生意气尽消磨。〔贴〕魂离故苑归应少。恨满长江泪转多。〔生上跪接介小生贴〕你到此几时了。〔生〕范蠡到此多时。整备车马。专候主公夫人早行。〔小生〕范大夫。我何罪也。受奔波。〔贴〕香憔玉悴竟如何。〔生〕主公夫人。休要悲伤。岂不闻晋文公投璧之事乎。当年重耳曾投璧。定看他年渡此河。〔下〕 

　　第十一出　投吴 
　　【窣地锦裆】〔净外丑领众上〕南中战胜拥回军万骑飞腾出阵云。江东霸气郁嶙峋。谁似英雄四海闻。〔众〕 

　　【哭岐婆】苏台高峻。房廊隐隐。靑蛾红粉。打团成阵。千门花月笑相迎。香风满路笙歌引。 
　　〔众跪介〕启爷。已到姑苏台了。〔净〕且住马。〔外丑〕主公。伍员伯嚭参见。〔净〕相国太宰少礼。〔众〕众将官叩头。〔净〕起去。相国太宰。勾践不道。逆命数年。今力屈计穷。面缚麾下。皆赖天地祖宗之阴佑。实出文武将士之同心。〔外〕勾践被擒。实皆主公之威。何与诸将之力。但妖徒仅能革面。丑类尙尔离心。隐忧还在萧墙。同舟皆为敌国。〔丑〕穷寇初归。积仇已复。勿计其旧。当取其新。宽其万死之诛。示以再生之路。老相国何故妄生议论。尙尔纷更。〔净〕太宰之言有理。今奏凯献捷。开国承家。有功者爵之以上卿。有劳者赐之以金帛。广开功臣之宴。同赴姑苏之台。勿用多言。只图欢乐。众将校们。动起鼓乐。将酒过来。〔众〕酒在此。〔送净接送外丑跪受介净〕 

　　【山花子】英雄气压江南郡。心胸湖海平吞。笑鲸鲵望风远奔。羡威名列国称尊。〔合〕上高台看山河鼎新。称觞两班武共文。从敎千载祝圣君。共享恩波。寰宇同春。〔外〕江关未熄烽和烬。念比邻社稷犹存。他运虽衰国还有人。岂宜削草留根。〔合前丑〕 

　　【前腔】笙歌拥入花游阵。唯当醉倒红裙。报深仇志愿已伸。又何须议论纷纭。 
　　〔合前小生贴生上小生〕艰难沦落眞堪笑。〔贴〕险阻辛酸实备知。〔生〕画虎不成终类狗。为龙多苦不如鱼。〔对众介〕烦通报。越王夫妻君臣见。〔众报介〕越王勾践夫妻君臣进见。〔净〕着他入来。〔小生贴生膝行进见介小生〕东海贱臣勾践。率领妻奴。叩首殿庭。死罪死罪。〔净〕勾践。你这等强梁。岂知也有今日。〔小生〕勾践罪重恶深。辜负天地。不知时势。得罪大王。蒙不卽诛。俯赐宽宥。得保些须之命。难报罔极之恩。贱臣勾践实该万死。只求大王怜而赦之。〔外〕臣闻飞鸟在靑云之上。尙欲挽弓而射之。况闲游于池沼。近集于殿庭乎。昔勾践生山海之外。诚恐擒获之难。今入我厨灶之中。乃一宰夫之事。主公不宜轻赦。〔净〕吾闻杀降诛服。天下所非。业已许之。岂可失信。〔丑〕主公。老相国牵于一时之智。不知长久之谋。愿主公卽日赦之。勿听无稽之言也。〔净〕太宰之言有理。众将校们传下号令。发勾践三人于石室之内。去其轩冕。没作官奴。略给水薪。牧养马匹。牢固监候。不许放纵。〔众传令内应介剥小生贴生衣下介净〕再进酒。〔净〕 

　　【大和佛】宝殿嵯峨对紫宸。帘栊映碧云。恩沾畿甸。淑气散千门。穷海看来宾。〔外〕他们未必眞谦逊。偶尔时乖运蹇。勉强暂称臣。终有日饥虎随人。欲避难逃奔。〔丑〕老相国。你何故出言不顺。休得要对此欢娱便生嗔。〔净〕 

　　【舞霓裳】看取他邦尽臣邻。尽臣邻。管取边疆尽尊亲。尽尊亲。〔外〕吾王莫听奸臣谮。只恐萧墙变起祸临身。〔先下丑〕笑老朽不知安分。休错认。缕缕秋霜遍衰鬓。 
　　【红绣鞋】〔合〕锦筵香雾氤氲。氤氲。华堂歌舞缤纷。缤纷。珠翠拥。暮云屯。灯火乱。晓星昏。洞房深处醉横陈。洞房深处醉横陈。〔净〕 

　　【尾声】鸡人夜午莲筹进。〔丑〕谁似我天颜常近。羞杀多言是伍员。 
　　〔净〕吴钩双带锦花浮。　　　　〔丑〕海上奇功一旦收。 
　　〔众〕生缚君臣到麾下。　　　　从今不数古诸侯。 

　　第十二出　谈义 
　　〔外易道服上〕堪笑流离一楚囚。萧萧空自佩吴钩。终天怨气方纔释。向日忠心尙未酬。伍员。自报楚归吴。佐吴入越。窃谓旣甘心于西鄙。必得志于东藩。讵意主公厌恶忠言。听信奸佞。大仇摧于将复。积功毁于垂成。彼之行成旣谐。吾之大事已去。今年向迟暮。志渐隳颓。英豪不逮于前时。勇力顿减于昔日。将欲随波逐流。伴食廊庙。则何以立此身于朝端。将欲背义忘恩。返驾林壑。则何以报前王于地下。进退维谷。往来触藩。我有一结义哥哥。唤做公孙圣。聪能远达。明足通微。心若冰壶。人称水鉴。他见今隐迹阳山之下。潜身震泽之边。不免访高踪以卜国之兴衰。叩名流以定已之出处。今日晴和。且往阳山走一遭也。〔下末道服扮公孙圣上〕自家覆姓公孙。名圣。吴之秦余杭山人也。遗荣末世。困守衡门。禀耿介拔俗之操。具潇洒出尘之想。投竿垂饵。晦幽迹于渭滨。抱瓮灌园。绝机心于汉渚。朝飮木兰之坠露。夕餐秋菊之落英。邀淸风为入室之宾。延白云为升堂之客。绍巢由之绝轨。蹈沮溺之高风。眞个是天子不得臣。诸侯不得友。今日晴和。不免到靑山尽头。白云深处。闲步一回。多少是好。 

　　【北点绛唇】布袜靑袍。草衣乌帽。溪山晓。来往由巢。俯仰乾坤小。 
　　我有一个结义的兄弟。唤做伍员。夙昔雄豪。平生忠孝。吴国之事。全赖此人。如老夫者数被征聘。得以力辞。盖吾弟旣戮力于朝廷。老夫得投闲于溪壑。常时特来访我。一向不见到来。想是朝廷多故。不得工夫也。我兄弟怎么到得我逍遥自在。无管无拘也呵。 

　　【混江龙】淸溪垂钓。纶竿七尺气飘飖。祗多少风掀海浪。雪涨江涛。问世上谁人栖住稳。笑人间何处着身牢。试看那绣帐内醉鲛绡。辕门下列弓刀。麟阁上姓名标。边塞外阵云高。他那裏有权有势少安闲。怎如我无烦无恼多欢乐。舒眉岛屿。散发林皋。 
　　〔外上〕迤逦行来。早不觉到阳山也。远远望见一个道人。好像我公孙哥哥。〔末〕来的好像伍子胥兄弟。〔外〕呀。哥哥。拜揖。〔末〕呀。兄弟少礼。兄弟。许久不见。今日何来。〔外〕哥哥。只因多事。失候起居。今有愚衷。特求指教。〔末〕兄弟有何事故。你且道来。〔外〕哥哥。我伍员本欲尽孝于家。兼期竭忠于国。不意父兄昔为暴君所害。孝道有亏。主上今为奸臣所欺。忠诚不遂。俯仰有愧。进退两难。今欲弃职归山。不知我哥哥意下如何。〔末〕兄弟差矣。我闻为子死孝。为臣死忠。汝但计嗣君之小过。遂忘前王之大恩。兄弟独不记昔日背楚投吴之事乎。〔外〕伍员怎么不记得。哥哥试说。伍员敬听。〔末〕 

　　【油葫芦】想当初你四海无家没处逃。孤身的年纪小。向靑山缈缈水滔滔。亲爹爹魂魄凭谁吊。亲哥哥骸骨凭谁扫。那时节亲父亲兄死于非命。一家三百余口。逃得你此身。可怜可怜。那裏管高堂上白发娘。绣房中靑鬓嫂。你便见满身有口无人吿。只落得回首楚天遥。 
　　〔外〕父兄深怨。岂敢忘之。兴言及斯。不觉肝肠摧裂。〔末〕兄弟。你当初逃难之时。曾记得江上渔人。溪边女子。衣衫蓝缕。乞食于吴门之事乎。〔外〕伍员怎么不记得。哥哥试说。伍员敬听。〔末〕 

　　【天下乐】渔父江头将性命抛。多也波娇。水面上漂。这两个无辜为伊没处捞。兄弟。你乱丛丛百结衣。冷萧萧双鬓毛。每日价浪悲歌去吴市讨。 
　　〔外〕当年困苦。岂敢忘之。兴言及斯。不觉冠发俱竖。〔末〕兄弟。你当初入楚之时。曾记得辱及墓尸。害及季芊。君妻其君之妻。大夫妻其大夫之妻乎。〔外〕伍员怎么不记得。哥哥试说。伍员敬听。〔末〕 

　　【那咤令】记当初昭王的亲父儿被皮鞭乱敲。昭王的亲妹儿被外人背着。昭王的亲室儿被吴君占了。一场愁顷刻除。百年雠些时报。那时节方显得英豪。 
　　〔外〕入楚之事。弟岂忘之。特以父兄大仇。少伸宿忿。〔末〕兄弟。你当初入楚之时。又还记得夷其宗庙。残其丘垄。昭王出奔。包胥哭秦之事乎。〔外〕伍员怎么不记得。哥哥试说。伍员敬听。〔末〕 

　　【鹊踏枝】毁庙庭。去宗祧。践丘垄。没根苗。眼见的千载荆城。霎时间遍地蓬蒿。不争的把昭王杀了。笑包胥急穰穰秦国去号咷。 
　　〔外〕入楚之事。弟一一记得。但大仇旣报。吾愿已毕。今欲飘然去国。明哲保身。省得落于奸臣之手。〔末〕兄弟岂不闻孝者所以事君也。故求忠臣必于孝子之门。当初旣仗吴之先王。得尽孝道。今日卽弃吴之后主。不竭忠诚。则是贪生怕死。背义忘恩。乃小丈夫之所为。窃为吾弟不取也。 

　　【寄生草】兄弟。你心空猛。气枉高。到不如棹船渔父在江心跳。到不如浣纱女子向溪头跃。到不如炙鱼刺客在筵前闹。你只要秋风荆棘楚王宫。全不管荒烟麋鹿吴门道。 
　　【么篇】兄弟。你身初蹇。运未遭。怎能勾章华雾锁重来到。怎能勾渚宫波冷重相造。怎能勾巫阳云缈重瞻眺。那时节飘零千里尙羁囚。怎能勾名扬四海称忠孝。 
　　〔外〕哥哥之言。极为有理。杀身狥国。此亦何难。但恐吾死。吴国又亡。旣无益于邦家。又灭绝乎宗祀。却不两下担误了。〔末〕岂不闻死生有命。祸福在天。烈士狥名。壮夫重气。存为楚国之杰。殁作吴地之英。久闻令郞日已长大。若有急难。可寄他邦。旣有以尽父子之情。又有以全君臣之义。则虽死之日。犹生之年。况兴衰祸福。尙未定也。〔外〕旣然如此。谨依哥哥尊命。〔末〕 

　　【赚煞尾】兴衰本难期。祸福谁能料。念吴国忠良又少。你弃职归山还太早。佐邦家柱石坚牢。为朝廷莫避儿曹。须要学檠天架海鳌。休得要惮劳。莫被人谈笑。兄弟。你必破工夫再往姑苏去走一遭。〔下〕 


　　第十三出　养马 
　　【梨花儿】〔净扮掌石室官丑扮皂隶上净〕两个囚徒来养马。带着一个俏浑家。朝朝坐在马粪下。嗏。马若瘦时吃顿打。〔丑〕 

　　【前腔】我家本官没挞煞。一生只爱把钱抓。上司知道也不怕。嗏。连累皂隶不是耍。 
　　〔丑〕皂隶叩头。〔净〕起来。自家不是别人。乃吴国掌管石室的官是也。前日上面发下两名军犯。一名军妻。到此石室中来养马。皂隶。怎么这时候还不来见我。〔丑〕便是。前日发来的两个男子。一个婆娘。都是大模大样的。一些也不采人在眼裏。〔净〕每常间犯人到此。送些拜见钱。他如今不但不来见我。土仪也不见一些。可恼可恼。〔丑〕老爷。待我拿他进来。〔净〕且住。那妇人生得如何。〔丑〕生得十分标致。〔净〕当时一名军。一名军妻。两名军。两名军妻。那裏有两个汉子带着一个妇人的。〔丑〕敢是那一个顾倩他来背包的。〔净〕一路怎么相处。〔丑〕老爷。路头路恼。大家用用儿。〔净〕皂隶。那个婆娘。两人俱不许用。准折与我做拜见钱罢。〔丑〕他若不肯如何。〔净〕他若不肯。待我下牢实摆布他。怕他走上天去。〔丑〕正是。在他檐下过。谁敢不低头。〔下小生贴生上小生〕 

　　【十二时】寃恨当诉天。奈极目苍天还远。〔贴〕衣服离披。容颜腆腼。日夕辛勤。养马谁怜。〔生〕主公夫人。你命运有时休怨。 
　　〔贴〕大王万福。〔小生〕夫人少礼。〔生〕主公夫人参见。〔小生贴〕大夫少礼。〔小生〕〔虞美人〕包羞忍耻何时了。怨恨知多少。〔贴〕白云飞去到江东。故国不堪回首夕阳中。〔小生〕雕栏玉砌应犹在。只是朱颜改〔生〕问君还有几多愁。恰是一江春水向东流。〔小生〕寡人昔为越国之主。今作吴地之奴。脱轩冕而着樵头。去冠裳而服犊鼻。如此污下。何以为人。〔生〕臣答主公。臣闻成汤幽于夏台。文王囚于羑里。兴衰虽云有命。存亡实则系人。故成汤得以媚于桀。而不以穷自伤。文王得以幸于纣。而不以困为病。伏覩夫差乃昔日之桀纣。未必主公非今日之汤文也。〔贴〕大王乃千乘之主。若轻于鸿毛。今一命之微。实寄于虎口。顾欲以垂亡之越国。而期以必兴之殷周。何大夫之言之迂也。〔生〕主公夫人。臣闻圣主明王。专一含羞忍耻。他时反国修德。终能伐暴诛残。臣仰观天文。俯察地气。彼初兴而我方辱。我将霸而彼则亡。今主公虽在危困之际。安知其非畅达之机。吴王虽在强盛之时。安知其非败亡之兆。愿主公夫人自爱。〔净丑上净〕皂隶。你与我唤那三个囚犯过来。〔丑〕你那男子妇人。老爷唤你过来。〔小生〕我不是进来见你的。〔丑〕他说道不是进来见你的。〔净〕这等无状。〔丑〕老爷不要慌。要近人的东西。须是软款温柔。只说你三个人要你养一百匹骒。马若瘦时要打。马若龌龊要打。马若不生长又要打。当不得许多辛苦。他定然送些东西进来。〔净〕也说得是。你与我对他说。〔丑诨介净丑下小生〕 

　　【山坡羊】瘦伶仃难过活的形状。好羞惭难见人的模样。急奔腾难调养的驽骀。苦酸辛难执役的工和匠。我也是一国王。平生性气刚。羁囚到此。一旦身名丧。扮做佣奴。替人牧养。悲伤。眼见孤身葬异方。思量。除是游魂到故乡。 
　　〔净丑上〕怎么两日马儿一发瘦了。好打好打。也罢。且饶你这一次。〔下贴〕 

　　【前腔】滴溜溜乱抛的珠泪。羞答答新参的奴婢。病怯怯未死的骨骸。远迢迢难度的时和岁。命运奇。存亡不可知。云连故国。此去应千里。宫殿荒凉。人民雕弊。迷离。魂梦中宵海上飞。徘徊。环佩何年月下归。 
　　〔净丑上〕你这囚徒。怎么两日马儿身上一发不干净了。好打好打。也罢。再恕你一次。〔下生〕 

　　【前腔】过去的雌雄休竞。未来的兴衰无定。意外的灾殃怎逃。眼前的辛苦皆由命。败与成。天心尙未明。还须忍耐。暂受凄凉境。有日亨通一朝驰骋。靑萍。几夜萧萧匣底鸣。功名。半世无成两鬓星。 
　　〔净丑上〕你这个囚徒。怎么两日马儿一发不见生长了。皂隶。拿他过来。〔丑诨介净〕那裏有你这等没规矩的汉子。不识羞的婆娘。一些礼体也没有。怎么拜见钱也不送一个。你是绍兴人。土宜最多。紫菜蚶子拣跳海■〈毛皮〉也送些与我。〔丑〕怎么叫做拣跳海■〈毛皮〉。〔净〕你不晓得。拣跳白鮝。海■〈毛皮〉壳菜。如今我也不打你。皂隶。你与我把马粪通倒在那个妇人身上去。〔小生〕你这狗官。不得无理。〔净〕待老爷用了一夜。准了拜见钱罢。〔丑〕小的油火钱也没有一个。明晚让与我罢。〔净〕陡。我也不曾着手。你到心慌。皂隶。你快与我扶那个妇人进去。〔小生生夺介末扮堂候官上〕早奉侯门命。忙投石室来。掌石室的官儿那裏。〔净出应介〕敢问大人。是那裏来的。〔末〕我是太宰府裏差来送人事与越王的。〔净〕那个越王。〔丑〕就是那着樵头服犊鼻。却纔方你摆布他的。〔净〕你那狗奴。怎么一向不对我说。如今却怎么好。〔净进报介〕外面有一个亲戚来看你。〔小生〕我在这裏。那裏有甚么亲戚。〔末进跪净丑随后跪佐慌介末〕大王夫人。太宰府堂候官叩头。〔小生贴〕请起。敢问尊官。到此何干。〔末〕小的是太宰爷差来的。太宰爷多拜上大王。要自家来看。恐怕有是非。特差小官送些人事。〔小生贴跪受介〕多承厚赐。〔末〕太宰多多启上大王。凡事耐心。终有好处。〔小生贴〕天地大恩。生死相报。只一件要拜上太宰。那个掌石室的官要我的拜见钱。日逐在此闹炒。况兼把我夫人十分凌辱。〔末〕你那个狗官不知死活。我归去就对老爷说。教你这个头不在颈上。〔净〕小的该死。以后再不敢了。〔小生贴〕旣然如此。尊官且不要说。饶他这一次。〔末喝净丑先下介小生〕尊官回去。多拜上太宰。若放勾践重归故乡。生当平分越国。死当结草衔环。若有虚言。天地诛之。〔生〕还有一言覆太宰。再不要送人事了。若有要紧事情。须求一报。〔末〕谨领谨领。小官就吿回了。 

　　〔小生〕飘零举目更无亲。　　　　〔贴〕兀自淹留寄此身。 
　　〔生〕有日骅骝开道路。　　　　〔末〕会看鹰隼出风尘。 

　　第十四出　打围 
　　【北醉太平】〔净丑领旦贴扮宫女众扮将校上合〕长刀大弓。坐拥江东。车如流水马如龙。看江山在望中。一团箫管香风送。千羣旌斾祥云捧。苏台高处锦重重。管今宵宿上宫。 
　　〔丑〕伯嚭参见。〔净〕太宰少礼。〔旦贴〕内侍们叩首。〔净〕起来。〔众〕众将官叩头。〔净〕起去。自家虎据三吴。鹰扬一世。天子之下第一。诸侯之上无双。光景无多。天下山河也无用。富贵已极。不图欢乐待何时。今日风景晴和。暮春天气。不免带着诸女侍。领着众将官。前往都城内外。水郭山村。问柳寻花。歌舞的歌舞。打围的打围。欢乐一回。多少是好。正是压地旌旗开晓日。揭天歌管醉春风。众将官。此去前面是那裏。〔众〕前面是锦帆泾百花洲。〔净〕传下号令。暂停鞍马。同上兰舟。就往锦帆泾百花洲去。〔旦贴〕 

　　【普天乐】锦帆开。牙樯动。百花洲。淸波涌。兰舟渡。兰舟渡。万紫千红。闹花枝浪蝶狂蜂。〔合〕呀。看前遮后拥。欢情似酒浓。拾翠寻芳来往。来往游遍春风。〔净丑众〕 

　　【北朝天子】往江干水乡。过花溪柳塘。看齐齐彩鹢波心放。冬冬叠鼓。起鸳鸯一双。戏淸波浮轻浪。靑山儿几行。绿波儿千状。渺渺茫渺茫渺渺茫。趁东风兰桡画桨。兰桡画桨。采莲歌齐声唱。采莲歌齐声唱。 
　　〔净〕众将官。此去前面是那裏。〔众〕是斗鸡陂走狗塘。〔净〕传下号令。暂住兰舟。再上鞍马。前往斗鸡陂走狗塘去。〔旦贴〕 

　　【普天乐】斗鸡陂弓刀耸。走狗塘军声哄。轻裘挂。轻裘挂。花帽蒙茸。耀金鞭玉勒靑骢。〔合前净丑众〕 

　　【北朝天子】马队儿整整排。步卒儿紧紧挨。把旌竿列在西郊外。红罗绣伞。望君王早来。滚龙袍黄金带。几千人打歪。数千声喝倸。摆摆开摆开摆摆开。闹轰轰翻江搅海。翻江搅海。犬儿疾鹰儿快。犬儿疾鹰儿快。 
　　〔净〕前面是那裏。〔众〕前面是姑苏台。〔净〕传下号令。就往姑苏台去。〔旦贴〕 

　　【普天乐】姑苏台浮云拱。浣花池淸泉莹。湖光滟。湖光滟。雪浪翻空。见汪洋出没鱼龙。 
　　〔合前众〕已到姑苏台了。请大王爷登台。〔净〕好一个太湖。团团三万六千顷。重重七十二高峯。其实好大观也。太宰。这一座是甚么山。〔丑〕是洞庭山。〔净〕这一座是甚么山。〔丑〕是穹窿山。〔净〕这一座山下。这一搭儿是甚么去处。〔丑〕这就是养马的石室。〔净〕石室裏面。远远望见中间坐着的是甚么人。〔丑〕就是越王勾践。〔净〕右边端端正正坐着的甚么人。〔丑〕就是勾践的夫人。〔净〕左旁恭恭敬敬站着的是甚么人。〔丑〕这个就是大夫范蠡。〔净〕彼勾践不过一小国之君夫人不过一裙钗之女。范蠡不过一草莽之士。当此流离困苦之际。不失君臣夫妇之仪。殊为可怜。殊为可敬。今拘留在此。已经二年。寡人意欲赦之。太宰。你的意下如何。〔丑〕主公以圣王之心。哀困穷之士。愿主公千岁千岁千千岁。〔净〕 

　　【北朝天子】遍江南独我尊。气凌空将湖海吞。看威行四海声名振。〔众合〕英豪勇猛。说甚么楚秦。半乾坤皆投顺。你萧萧一身。些些儿海郡。小小君小君小小君。羡君臣夫妻恭谨。夫妻恭谨。待放他归全恩信。待放他归全恩信。 
　　〔净〕如今天色已晚。不归都城。就住台上。太宰。你同众将校各归账房宿歇。〔丑应科〕正是笙歌归院落。灯火下楼台。〔下旦贴扶净介净〕扶我到洞房深处。销金帐中。美酒羊羔。浅斟低唱。欢聚一回。多少是好。〔旦贴〕 

　　【普天乐】贯鱼以宫人宠。绣帏裏效鸾和凤。■〈扌弃〉沈醉。■〈扌弃〉沈醉。倚翠偎红。任年华暮鼓晨钟。〔合前〕 

　　〔净〕乘春行乐遍遨游。　　　　〔旦〕游到苏台最上头。 
　　〔贴〕宴罢争扶入罗帐。　　　　〔合〕任他明月下西楼。 

　　第十五出　越叹 
　　【浪淘沙引】〔小生贴生上小生〕彻夜雨潺潺。心事阑珊。〔贴〕薄衾不奈五更寒。梦裏不知身是客。一饷贪欢。〔生〕何处是乡关。满目云山。〔合〕来时容易去时难。受尽千辛幷万苦。地狱人间。 
　　〔贴〕大王万福。〔小生〕夫人免礼。〔生〕主公夫人参谒。〔小生贴〕大夫少礼。大夫。闻吴王前日大宴苏台。遥望石室。见我君臣夫妇之礼。颇有见怜寛宥之情。且闻他患病旬日。不知吉凶。望大夫卜之。〔生〕臣已卜之。吴王未死。计在己巳日当愈。交壬申月全好。待臣密传与太宰。只说主公夫人要往问疾。倘许相见。当求其粪而尝之。卽时称贺。克定其病起之期。益增其见怜之意。则主公之东归。定有日矣。〔小生〕大夫之谋甚善。但臭恶难当。卑污可耻。如之奈何。〔作悲介小生〕 

　　【锁南枝】遭身困。値命艰。家亡国破社稷残。一妇受饥寒。孤臣罹灾患。乡关路。山外山。怕抬头见北来雁。〔贴〕 

　　【前腔】春衫袖。血泪斑。风沙满面卷翠鬟。我想起来。就是百姓人家一个妇女。尙得主苹蘩。足衣食。我也是一国的夫人。到如此困苦。贫女尙主苹蘩。我今没处去讨茶饭。思量起。难上难。只得且含羞去做寒贱。〔生〕 

　　【前腔】英雄泪。休浪弹。云鸿暂时铩羽翰。有日定翩翻。长鸣上霄汉。丈夫志。游子颜。要峥嵘。莫悲叹。〔小生〕旣然如此。我与夫人明早就行。〔生〕须要谦恭谨饬。将机就机。不可轻忽。致生他变。〔小生贴〕谨领教诲。 

　　〔小生〕仪容消尽转彷徨。　　　　〔贴〕寂寞他乡岁月长。 
　　〔生〕黄鸟翅垂同燕雀。　　　　靑松心在任风霜。 

　　第十六出　问疾 
　　【剔银灯】〔净扮吴王病旦小旦扮宫女扶上净〕为游燕到离宫别馆。鎭朝昏独红裙作伴。霎时间患病神魂乱。算将来有两月之半。饭食不吃一碗。几时得胸膈暂宽。 
　　平生性格猖狂。谁知一旦郞当。最喜卯时吃酒。常爱饱后行房。只为千娇百媚。弄得七损八伤。如今不是个殿下。也不像个吴王。你道像些甚么。黑流鳅好像个灶王。自从平越之后。心足意满。暮乐朝欢。大碗酒。大块肉。也不忌口。或宦官。或宫妾。也不忌色。弄得一个身子好像皮袋一般。见了酒盏便恶心。撞着婆娘空咽唾。如今背跎腰曲。头疼眼花。又没一个好医人。倘或要死。如何是好。女侍们。去唤太宰来。再作道理。〔丑上〕 

　　【前腔】笑君王仪容衰老。没来由将精神消耗。连宵搂着如花貌。籴的籴粜的要粜。而今看看瘦了。笑你鸡皮鼓能经几敲。 
　　我伯嚭不是夸嘴。每夜有十数个妇人在身边。身子越有精神。主公就弄得这等不济不济。主公。伯嚭在此。朝来的病势如何。〔净〕太宰。了不得。一发沉重了。〔丑〕主公放心。不日便好。〔净〕太宰。夜来去后。甚是枯涩。想是血少。多半要死。〔丑〕主公死是死不成。只是这些弄断人脊筋的婆娘。〔旦小旦笑介〕且各退后些。〔净〕这时节你还要取笑。你且看我昨夜的大便如何。〔丑做下小生贴上〕 

　　【前腔】闻说道君王困窘。我夫妇特来相问。进宫来正遇中宵粪。适亲尝已探佳信。微臣敢忘大恩。看不一月当除病根。 
　　〔丑上相见介〕越王殿下。伯嚭因怕是非。不得亲到石室中参见。望乞恕罪。〔小生〕岂敢。〔丑〕殿下。你凡百事情。皆在我身上。不要心慌。自有道理。〔小生〕寡人受恩。誓当效结草衔环之报。我夫妇知大王贵恙。特来问安。适见大王之粪。寡人试尝之。在己巳日当愈。交壬申月全妥。〔丑〕有这等事。殿下且少待。待我进去报知。方好进来。〔进报介〕臣启主公。适领命观夜来之粪。正遇越王夫妻进宫问疾。见锦桶贮粪。越王卽跪而尝之。说主公之病。在己巳日当愈。交壬申月全好。见在宫门。不敢擅入。〔净〕有这等事。就请进来。〔丑请小生贴进见跪介〕贱臣幷下妾伏闻我大王爷玉体不安。特来候问。愿大王爷千岁千岁千千岁。〔净〕生受你。闻你适尝寡人之粪。果有之乎。〔小生〕臣喜阅草木之书。颇解轩岐之术。凡人之粪。须顺谷味。然逆时气者死。顺时气者生。臣适尝大王爷之粪。其味苦而且酸。正应春夏之气。以臣度之。在己巳日当愈。交壬申月全妥。〔净〕好人好人。尝闻至亲莫如父子。至爱莫如夫妻。我病三月。身体龙钟。我家的太子一日或者来看我一次我家的夫人两日或者看我一遭。就走去了。不要说粪。汤药也不见他来递我一盏。你如今是个疎远之臣。两年养马。受了许多苦恼。一些也不怨我。到如此孝顺。要我那儿子老婆做甚么。〔小生贴〕吮疽含血。此乃臣子当为之事。愿大王放心。卽当勿药。〔净〕太宰。倘若我到己巳日壬申月果然全好。则越王尝粪之恩不可忘也。卽当备酒相谢。送归故乡决不失信。〔小生贴拜介〕若得如此。愿大王爷千岁。〔小生〕 

　　【驻马听】海畔穷囚。何幸今朝到上国游伏愿前言莫计。后悔难追。往事休雠。听微臣将病症说缘由。看吾王玉体还依旧。乐矣忘忧。从今永远似南山寿。〔贴〕 

　　【前腔】敛袵低头。不是生前不害羞。为甚懒舒眉黛。瘦损腰肢。减尽风流。殿庭前洒扫我从头。洞房中趋走谁落后。〔捧药送净介〕愿大王爷千岁。汤药亲投。望吾王将旧罪皆宽宥。 
　　〔丑〕越王。你也知道么。我主公待你呵。 

　　【前腔】礼意绸缪。须要分明恩与雠。看你仪容忠厚。度量宽弘。性格温柔。你两三年光景易淹留。我万千遭恩德也难消受。若归去登楼。姑苏台在望须频回首。〔净〕 

　　【前腔】谁肯尝溲。许我沈痾不日瘳。怜你依林越鸟。走险韩卢。喘月吴牛。我若放你回去时节呵。你年常贡献莫夷犹。我病中言语非虚谬。待我病好起身时节呵。赠汝吴钩。蛇门之外更有三杯酒。〔净丑旦小旦下生上〕 

　　【前腔】荏苒三秋。不觉年华似水流。在此紧中寻壳。闲处垂钩。暗裏藏阄。〔遇小生贴介〕主公夫人。事体如何了。〔小生〕寡人进见。一如大夫之言。吴王不胜欢喜。许病痊之日。放归故乡。〔生〕多谢天地。主公。你天时将到莫悲愁。机关做定休泄漏。伏枥骅骝。康庄有日终驰骤。 
　　主公夫人不可迟延。忙归石室。旬日之间。必有佳音也。 

　　〔小生〕三年家国两茫然。　　　　〔贴〕南望孤云更可怜。 
　　〔生〕毕竟行藏定谁是。　　　　〔合〕只将身命付苍天。 

　　第十七出　效颦 
　　【普贤歌】〔丑扮东施做大肚上〕奴家还是个女裙钗。长被奸情弄出来。淸明受得胎。端阳便养孩。未到中秋身子又大。 
　　奴家姓施。住在苎萝东村。因此唤作东施。我家祖居在此。只因人丁众多。分下一支往西村去。西村叔叔养个女儿。他便唤作西施。生得十分标致。也未曾嫁人。不知近日为甚么生出一场心疼的病。前日着间壁王妈妈寄个信来。教我去北村转请北威姐姐看脉。那北威姐姐住苎萝北村。因此唤佐北威。当初也分下一枝往南村去。有个姐姐。唤作南威。也生得十分标致。被晋文公取他做正宫夫人去了。如今止存得北威姐。只因患了背驼。尙无人娶。遂去学了女科。今日特去请她到西村去看西施妹子。迤逦行来。早到北威姐门首。北威姐在家么。〔净扮北威做驼子背药包上〕 

　　【前腔】奴家身子生得驼。近日行医学女科。男人也来拖。近钱又不多。看来不是个地道货。 
　　〔丑〕货便不地道。到有人请你。开门开门。〔净〕是那个。〔丑〕是我。〔净〕呀。原来东施妹子。〔丑〕北威姐万福。〔净〕东施妹万福。妹子。你许久不见。一发长成得好了。〔丑〕姐姐。彼此彼此。〔净〕妹子。今日甚么好风吹到我家裏来。请坐。〔丑〕姐姐。不消坐了。我有事特来。〔净〕谓何。〔丑〕姐姐。你还不晓得。近日西施妹患心疼。已及一月。前日寄个信来。着我转请你看脉。〔净〕我到不晓得。旣然如此。不敢相留。就同去罢。〔丑〕姐姐。你看山深日永。花落鸟啼。转眼之间。不觉一春又早过去也。 

　　【不是路】转眼残春。挈伴匆匆去访故人。〔净〕忙前进。看几家烟火隔松云。妹子。西村去打那一条路近。〔丑〕姐姐。你忘了。过了石桥南去转西就是西村了。步殷勤。石桥南去西村近。见花落莺啼半掩门。门儿半开。和你就进去罢。〔净〕想他得病已久。一向踪迹不到门前来了。可怜。眞愁闷。苍苔不见弓鞋印。有谁相问。有谁相问。〔内作犬吠介旦捧心上〕 

　　【前腔】小犬在篱根。为甚不住的哰哰定有人。〔净丑〕裏头有人么。〔旦〕是那个。〔净丑〕是我。〔旦〕前来看。呀。却原来是旧家姊妹访孤贫。〔净丑〕妹子。闻你病缠身。我一春疎阔无音信。你卧榻而今有几旬。〔旦〕姐姐。承怜悯。你不要问我的病。看瘦庞儿不似前春俊。没些风韵。〔净〕到添风韵。 
　　〔旦〕二位姐姐万福。〔净丑〕妹子万福。〔丑〕妹子。闻得你卧病月余。没有人说。前日因你寄信与王妈妈。方纔晓得。特去请北威姐与你看脉。〔旦〕远劳二位姐姐。〔净〕妹子。我且问你。你的病症怎么起的。如今觉道怎么。〔旦〕姐姐。连我也不晓得怎么样起。常时溪边浣纱。身子困倦。昏昏沉沉。自觉沉重。如今日夜心疼。飮食少进。〔丑〕妹子。你敢遇着个标致人。被他哄动春心。日夜相思。做成这场症候。〔旦〕休得取笑。求北威姐着那脉看一看。〔净做看脉介〕我的手。东施妹子的口。好笑到差不多。妹子。你的病根还是七情上感出来的。你见那春光明媚。风景晴和。翩翩浪蝶狂蜂。阵阵游丝飞絮。如今又夏来春去。花落莺啼。千条愁緖撒开来。一点春心拿不住。因此构成心病。不得痊安。你如今咳嗽头疼。面红身热。神思昏乱。魂梦不宁。是这等么。〔旦〕姐姐正是。〔净〕我说道哩。你如今第一到要排遣。第二方纔吃药。你若会排遣。不消几贴药就好了。你若不肯排遣。只是这等啾啾喞喞。就吃一百丸药。也是没用的。〔丑〕若是这等说。极容易。待我去东村头西村头。寻个标致俊俏的妹夫。送将来。这病就好了。〔净〕丫头家做媒人。自身也管不全。若有标致俊俏的。你自家用了。到肯送与别人。〔旦〕休要取笑。〔丑〕前日王妈妈来说。西施近日因害心疼。捧着心儿。皱着眉儿。模样一发觉道好了。我不信他。方纔冷眼瞧他。只见滴溜溜的娇眼。靑簇簇的蛾眉。满眶秋水逐人来。两点春山描不就。并无病症。越有精神。略不见一些七靑八黄。反增出许多千娇百媚。不要说男子汉见了他欢喜。就是我佐女娘家。见了他满身通麻木了。一些也动弹不得。可惜没有碗好冷水。我就咽他在肚子裏去。〔净〕妹子。这个却使不得。你若又咽下这个人儿下去。你的肚子一发大了。〔丑捧心皱眉介〕姐姐不好了。我也心疼起来了。〔净〕你却怎的。〔丑〕姐姐。我对你说。数年前未分拆之时。我妹子同在东村住。两个从小儿一心一意。过得极好。我若欢喜。他也欢喜。他若烦恼。我也烦恼。他如今害心疼。我怎么敢不心疼起来。姐姐。没奈何也把贴药与我吃。〔净〕不瞒你说。我草泽医人。包裹裏有得几片飮片。几丸丸散。西施妹子身躯儿小。要丸散不过六七十丸。要煎药不过煎七八分。你如今这样宽绰的肚皮。若吃丸散也得六七合。煎药也得一二锅。我这样草头郞中。奉不得这样主顾〔丑〕姐姐不要取笑。我对你说。西施妹因害心疼。鼻子上皱起来。有些扢达。觉道一发娇媚。我如今鼻子上像是也有些扢达。不知我比着他的如何。〔净〕你且听我说。东施妹子没挞煞。鼻子上也生着扢达。你道像些甚么来。倒像常熟县裏个大麻麻菩萨。〔丑〕姐姐休要取笑。你再看西施妹子。眉梁间有些块垒。觉道一发俊俏。我如今眉梁间像是也有些块垒。你看我比着他的如何。〔净〕你的块垒比他的更好。〔丑〕怎见得。〔净〕你且听我说。东施妹子好夸嘴。眉梁间也有个块垒。你道像些甚么来。倒像阎罗王殿前增塑的山鬼。〔丑〕姐姐又来取笑了。〔净〕 

　　【皂角儿】念娇娘还是闺中的女身。为甚的顿成心病。料应为蹉跎未婚。急煎煎苦萦方寸。唯愿伊减荤腥。舒愁闷。避风寒。亲药饵。仔细朝昏。姻缘有分。终谐晋秦。莫淹缠。速宜调养。佳期将近。〔丑〕 

　　【前腔】问东西虽然是两村。念根株原先是一本。论寒微总荆钗布裙。看容貌俱柳娇花嫩。为甚的怕黄昏。怕白昼。遇良辰。逢美景。便要消魂。不要说西施妹鎭日坐在家裏。我日常在门首站着呵。东寻西趁。无人上门。算花星。想红鸾天喜。未曾交运。〔旦〕 

　　【前腔】蹙眉峯春山懒匀。削腰围罗裙宽褪。怪容颜平消几分。怅年华又惊一瞬。谁怜我任秋来。凭春去。度朝云。捱暮雨。独自温存。泪痕无尽。伤心有因。瘦伶仃。香消玉减。几时安顿。 
　　〔净〕东施妹。他身子不好。我们不好在此闹炒。连忙回去送药来。〔旦〕二位姐姐再坐坐去。〔净丑〕不消了。〔旦〕怠慢了。〔净丑〕妹子不消送。就请进去。避寒耐性。不要使闲肚肠。 

　　〔净〕日日春风花草香。　　　　〔丑〕伊家何事转郞当。 
　　〔旦〕贫无达士将金赠。　　　　〔合〕病有邻人说药方。 

　　第十八出　得赦 
　　〔末上〕天街昨夜鸡鸣早。侵晓金门降赦文。已见九泉开白日。会看六翮起靑云。自家吴国内监是也。昨领大王爷之命。凡一应军民人等。自登基之后。病痊之前。已发觉。未发觉。已结证。未结证。所犯罪过。咸赦除之。令小臣传示国中。正是君臣已庆风云会。草木均沾雨露恩。〔下净外丑上〕 

　　【传言玉女】卧病离宫。又见花开花谢。〔外〕丹心犹暖。奈年光去也。〔丑〕珠歌翠舞。肯辜负风朝月夜。〔合〕看新传诏旨。万民咸赦。 
　　〔净〕寡人卧病三月。幸喜痊安。上赖天地祖宗之护持。下仗羣臣百姓之保佑。凡军民所犯罪过。咸赦除之。〔外丑〕愿主公千岁。〔净〕越王归我三年。劳苦倍常。今若止赦一人也是勾践。卽日致酒殿中。陈北面之坐。送之还乡。诸大夫皆当以客礼事之。不可怠慢。〔外〕主公差矣。勾践内怀凶恶之心。外具谦和之貌。犹虎狼拘于陷穽之内。而强露其驯扰之情。今不卽诛杀。恩亦大过。反欲纵之。其食人必矣。〔净〕寡人得病三月。相国并无一好言相慰。是相国之不忠也。略无一好物相送。是相国之不仁也。为人臣不忠不仁。要他何用。越王弃其土地。千里来归。献其货财。身为奴婢。是其忠也。寡人有疾。亲为尝粪。略无怨恨之意。反多孝顺之情。是其仁也。相国不知自反。而反欲诛害善良。可恶可恶。〔外〕臣闻虎狼意有所击。先屈其身。勾践因图逞凶。佯为孝顺。下飮主公之粪。实上食主公之心。老臣不敢爱死。以负前王。一旦社稷丘墟。悔之无及。〔丑〕老相国不知自责。而但知责人。假如越王尝粪之事。老相国能效之么。〔净〕太宰之言有理。决不听你。再勿多言。〔外长叹介〕罢罢。正是我本将心托明月。谁知明月照沟渠。〔下丑〕伍员外徒刚狠。内欠忠诚。自知羞愧。逃席出宫去了。〔净〕太宰。我也可恶那老贼。目今齐鲁不和。要遣一使。我今就着那老贼前去。省得在此搅扰。太宰可传下号令。速请越王幷夫人同范蠡大夫早早赴宴。〔丑传令介小生贴生上小生〕 

　　【疎影】天恩遍彻。幸今朝降赦。得解羁绁。〔贴〕台殿羞登。笙歌厌听。还称异国臣妾。〔生〕天心渐转兴衰运。笑顚倒几年豪杰。〔合〕请看今日山河。定是谁家宫阙。 
　　〔众报介〕越王带领夫人陪臣进见。〔净〕道有请。〔小生贴生进见俯伏介〕贱臣勾践。蒙大王旷荡之恩。得与樽俎之末。不胜诚欢诚忭。诚惶诚恐。〔净〕寡人感吾子尝粪之恩。日夜在念。今日是端阳佳节。特具筵宴于前殿之中。更设祖帐于蛇门之外。送子归乡。愿他日毋相忘也。〔小生〕生我者父母。育我者大王。贱臣勾践若背义忘恩。天诛地殛。愿大王爷千岁千岁千千岁。〔净〕愿吾子同之。将酒过来。〔净送酒小生贴生跪受介净〕 

　　【画眉序】高会玳筵列。殿阁风来散炎热。问今朝此酒。为何而设。你休忘却今日辞吴。须要记那年栖越。〔合〕送君酩酊须沈醉。莫负太平佳节。〔小生进酒介〕 

　　【前腔】微臣忍轻别。回首依依恋宫阙。念罪恶深重。顿蒙分雪。今受恩波若北海汪洋。愿跻寿域似南山高绝。〔合前贴进酒介〕 

　　【前腔】珠翠总销歇。岁月空余翠裙褶。奈别情无限。泪珠流血。我避炎来原是北地宾鸿。今趁风去又作东邻蝴蝶。〔合前生进酒介〕 

　　【前腔】归去转凄切。这生死深恩要衔结。看诸侯谁肯继亡存灭。我并含风旣作当砌芝兰。同受露莫认隔墙枝叶。〔合前丑〕 

　　【滴溜子】今日裏。今日裏把行装打叠。从今去。从今去旅怀顿撇。你虽是路途跋涉。莫忘敎诲恩将忠义竭。贡献年年休得要暂缺。 
　　〔净〕太宰。传下号令。给越王鸾舆法驾。鼓吹旌旗。寡人与百官具祖帐。俱送之蛇门之外。〔合〕 

　　【鲍老催】遍城闹热。笙歌簇拥欢彻。鸾车杂沓香尘绝。看红楼十里中朱帘揭。尽道越王意气多欢悦。夫人容貌还娇怯。范大夫眞英烈。 
　　〔丑〕臣启主公。此间已是蛇门之外了。〔净〕住了。寡人送子荣归故乡。适问所言不可忘也。〔小生贴生俯伏介〕贱臣勾践若背义忘恩。天诛地殛。愿大王爷千岁千岁千千岁。〔净引小生手登车小生贴生下净〕传号令。就回宫去。〔合〕 

　　【双声子】旌旗列。旌旗列。尽道是云重叠。灯球接。灯球接。错认是星明灭。归路折。归路折。风景别。风景别。看千门罗绮。九逵风月。〔净〕 

　　【尾声】气吞宇宙眞豪杰。〔丑〕谁似我崔嵬功业。〔合〕便是再出世的桓文也让些。 
　　〔净〕莲漏穿花出禁中。　　　　〔丑〕笙歌拥入合欢宫。 
　　〔合〕试看今夜千门裏。　　　　银汉星回一道通。 

　　第十九出　放归 
　　〔末扮文种上〕龙门十丈水。势并关河壮。一日春风吹。终作万重浪。〔悲介〕堪怜主公离越。不觉三年。意谓今生再无归理。谁料积霾见日。枯木逢春。仗范大夫之奇谋。赖我国家之洪福。吴王放赦。得还故乡。实为天幸。闻将次渡江。卽日率领诸大夫迎接去。〔下小生贴生上小生〕 

　　【鹊桥仙】春雷地奋。愁云风卷。寒暑人间流转。年年梁燕一回家。笑几载不归的勾践。〔贴〕江山不改。容颜全变。试问愁眉深浅。〔生〕一朝羁鹤透笼飞。还又到蓬莱宫殿。 
　　〔小生〕极目靑山数行泪。孤身沧海一穷鳞。〔贴〕愁看落日独飞鸟。〔生〕试问归舟何处人。〔小生〕范大夫。寡人据于蒺藜。入于幽谷。颜色憔悴。志气隳颓。今日虽得还乡。有何面目再见江东父老。〔生〕主公差矣。你脱身虎窟。已非几上之肉。蜕骨龙潭。岂是池中之物。今吴庭虽远。家山尙遥。速宜前行。恐有他变。〔小生贴〕正是。〔小生〕 

　　【甘州歌】稽山路远。叹长亭缥缈。芳草芊芊。天涯游子。堪笑黑貂裘换。英雄偃蹇非昔日。风景依稀似往年。〔合〕春归去。在客先。每逢花发想家园。江南地。海北天。断肠回首各风烟。〔贴〕 

　　【前腔】东归路几千。看云山何处。是旧家庭院。绿憔红悴。风鬟乱零落花钿钗荆裙布淹异域。翠舞珠歌忆少年。〔合〕靑山外。绿水前。遥看官道直如弦。闻鶗鴂。听杜鹃。家山应在白云边。 
　　〔生〕臣启主公。已到钱塘江了。请主公夫人登舟。〔小生贴生上船介〕 

　　【前腔】〔生〕钱塘云水连。见片帆东渡。顺流如箭。江山依旧。只有那世故推迁。主公夫人。臣闻安不忘危。治不忘乱。今日未过江之时。臣有一言奉启。归国之后。愿主公夫人勿图欢乐。要报大仇。三年执役之羞。不可忘也。酸辛须记尝粪耻。劳苦休忘养马年。你浮苦海。涉大川。千重浪裏得回船。身虽辱。志要坚。虎头燕颔岂徒然。 
　　臣启主公。远望江头一簇人马。想是诸大夫前来迎接。〔末净丑领众跪接介〕文种泄庸计倪率领羣臣迎接。〔小生作悲介〕诸大夫请起。吾已绝望。永辞万民。岂图今日复返乡国。是皆赖羣臣百姓之护持也。〔末丑净〕此皆主公夫人之洪福。更出大夫范蠡之谋猷。愿主公夫人千岁千岁。范大夫同之。 

　　【前腔】人民幸保全。奈国家大事。未能谙练。鞠躬竭力。惟恐有负拳拳。追思往事皆有命。忽漫相逢各问年。鸿偏远。信不传。中间消息两茫然。笙歌拥。旌斾悬。百官今日去朝天。〔众〕 

　　【尾声】向金门。朝玉殿。阖城黎庶尽喧阗。愿圣主从今亿万年。 
　　〔小生〕自遇烽烟霸业空。　　　　〔贴〕三年流落似飘蓬。 
　　〔生〕今宵胜抱银缸照。　　　　〔众〕犹恐相逢是梦中。 

　　第二十出　论侠 
　　【西地锦】〔外扮伍员上〕自笑年华迟暮。国家多事何如。云山缥缈空凝伫。甚年修竹吾庐。 
　　日夜驱驰在畏途。一心只是要匡吴。生身定做奇男子。死后羞称小丈夫。自家伍员。幸蒙前王之大恩。得报父兄之深怨。孝道略尽。忠诚未孚。思欲报寸草之心。申倾葵之意。谁料主公信任伯嚭。容枭獍之在庭。释放越王。使虎兕之出柙。又怪老臣屡谏。竟遣使齐。我今不忍见国将亡。算来只欠一死。诚恐我死之后。继祀灭绝。得罪祖宗。宫殿荆榛。有负社稷。今乘出使。寄子齐邦。〔作悲介〕但恐国家无人。萧墙变起。如何是好。幸喜吴国太子仁孝素闻。昨知老臣使齐。差人相召。不免去走一遭。迤逦行来。此间已是太子门首。在此少待。想太子升帐也。〔末扮太子领众上〕 

　　【前腔】谗巧昏迷君父。堪怜子孽臣孤。丹心未展当披露。忍看社稷丘墟。 
　　姑苏城头头白乌。夜飞金阊门上呼。一朝麋鹿游台沼。谁念龙孙与凤雏。自家吴国太子友是也。我父王听信奸佞。斥退忠良。只有一个伍相国。又遣使齐。朝廷一发没有人了。早间着人去请他商议。怎么这时候还不见到来。〔众报介〕伍相国进见。〔末〕道有请。〔外〕小殿下。伍员参谒。〔末〕相国少礼。老相国请坐。当今奸佞盈朝。豺狼当道。国家大事。只赖老相国一人。今父王听信奸臣。着老相国远使齐地。国势渐乱。大厦将倾。特屈高车。专求教诲。〔外〕臣闻至严莫如君臣。至亲莫若父子。老臣于主公固有君臣之义。殿下于父王实多父子之情。须当犯颜。岂宜坐视。〔末〕敢问老相国。昔晋献公有子三人。长曰申生。次曰重耳。次曰夷吾。献公听骊姬之谮。申生自杀。重耳奔翟国。夷吾守屈城。今父王听信伯嚭。内难将作。为今之计。我将为申生之杀身乎。将为重耳之出奔乎。将为夷吾之自守乎。〔外〕臣闻献公三子。皆有贤行。故可以奔。可以守。今吴国止有小殿下一人。若俱学重耳夷吾所为。则太子一去。国本动摇。小殿下。你就学申生。又何难也。〔末〕多承老丞相教诲。 

　　【啄木儿】忠良去。国内虚。寂寞朝端谁共语。报亲恩须学申生。忍追随重耳夷吾。向金阶披沥把衷肠诉。人生有几个君和父。肯学那碌碌贪生怕死徒。 
　　〔外〕老臣请问小殿下。昔殷纣有臣三人。一曰微子。一曰箕子。一曰比干。殷纣听崇侯之谮。微子去之。箕子为之奴。比干谏而死。今主公听信伯嚭。国家将亡。为今之计。老臣将学微子之去国乎。将学箕子之徉狂乎。将学比干之谏死乎。〔末〕我闻殷纣三臣。皆有圣德。故可以去。可以为奴。今吴国止有老相国一人。若俱学微子箕子之所为。则贤人隐遁。家国空虚。老相国。你就学比干。又何难也。〔外〕多承小殿下指教。 

　　【前腔】豺狼横。满路途。奈宴笑盈堂我独向隅。微子去箕子为奴。较比干谏死何如。看靑山有路难归去。微臣定把身相许。肯爱那衰残血肉躯。 
　　〔末〕老相国。你早去早回。日夜悬悬。不可迟滞。〔外〕小殿下。老臣此去。卽便图归。岂敢逗遛。〔末外拜介末〕 

　　【三段子】云山路纡。莫迁延羁留在齐。朝廷势孤。望驱驰疾忙返吴。〔外〕我一身去国常回顾。若使齐事了便归乡土。只怕大厦将倾。一木怎扶。〔末〕 

　　【归朝欢】伯嚭。你寃家的。寃家的。搅乱国都。擅生杀毒如狼虎。从今去。从今去。有封谏书。料忠臣誓不与邪臣共居。〔外〕使齐一归定将奸雄去。再提兵灭越如鞭楚。那时节始信人间伍子胥。 
　　〔末〕报国丹心一鉴淸。　　　　〔外〕终天怨气几年平。 
　　〔末〕只惭世上无忠孝。　　　　〔外〕不论人间有死生。 

　　第二十一出　宴臣 
　　【宝鼎现】〔小生贴上小生〕三年离故苑。身命虽蹇。江山犹在。矰未举伤鸿常惮。弓不开惊猿还骇。〔贴〕幸喜归来人未死。稍展前春眉黛。〔合〕愿再造乾坤。鹏奋南国。龙飞东海。 
　　〔贴〕大王千岁。〔小生〕夫人少礼。〔长相思〕出江关。入江关。三载归来鬓欲斑。雄心夜未阑。〔贴〕一重山。两重山。莫忘当时行路难。靑萍拭泪看。〔小生〕夫人。寡人新归故国。尙未临朝。更有计议。专待诸大夫到来。〔生上〕 

　　【贺圣朝】羁臣千里归来。谁知再历台阶。〔末上〕股肱怠惰笑非才。羞称庶事康哉。 
　　〔相见介小生〕我夫人幷二位大夫在此。寡人囚吴之日。夫人则躬身执作。范大夫则艰险周旋。文大夫则勤劳邦国。向非诸人保佑。则寡人数作沟渠之鬼。越国久为麋鹿之场。今敬陈小宴。聊申谢私。幸诸大夫辱而临之。〔生末〕小臣岂敢。但有一言奉禀。昔日之越。非主公之越。乃夫差之越也。夫差弃而不用。今日之吴。非夫差之吴。乃主公之吴也。主公岂宜坐而忘之。为今之计。当蚤夜劳心。以图雪耻。小臣幸甚。〔小生〕谨领教诲。将酒过来。〔送贴生末酒众跪受介小生〕 

　　【锦堂月】台殿风微。山河气转。欣逢运开时泰。二位大夫。深荷驱驰。长风顿扫阴霾。受羁囚旣历艰难。誓雪耻肯坐观成败。〔合〕愁城解须待。恋乘机速图休懈。〔贴送酒介〕 

　　【前腔】江山。三载归来。亲遭困苦。双眉尙蹙羞开。大王。深荷羣臣。同将社稷担戴。试看取今日纤躯。浑不似旧时娇态。〔合前生进酒介〕 

　　【前腔】时乖。岁月难挨。残躯未死。幸喜舌尖犹在。文大夫。深荷扶危。安然物阜民怀。主公夫人。旣抬头见前辙曾倾。须留意鉴后车当戒。〔合前末进酒介〕 

　　【前腔】庸才。自媿驽骀。亲承顾托。未曾报答涓埃。范大夫。深荷持顚。豺虎窟中脱械。主公夫人。须猛省君系臣囚。休便认民安国泰。 
　　〔合前小生〕范大夫。寡人就卜今日坐明堂临国政何如。〔生〕今日丙午。复位临朝。金水循环。旺相俱起。极好。〔小生〕范大夫。寡人欲重立国都。择一善地。以扩封疆何如。〔生〕臣仰观天象。拟法紫宫内筑小城。周千余步。西北立龙飞楼。以象天门。东南伏漏石窦。以象地户。外筑大城。缺其北面。以见臣事于吴。实有事于吴也。〔小生〕多承指教。寡人自今以往。劳体焦心。旦夕不懈。目卧则熏之以蓼。足冷则浸之以冰。冬寒则抱冰而坐。夏热则握火而居。积薪于室。向夜卧于其上。悬胆于户。出入尝之于口。令人立于宫门。经过之时。必扬言曰。勾践。汝忘会稽之耻乎。汝忘养马之苦乎。汝忘尝粪之羞乎。心心念念。要复大仇。大夫以为何如。〔生末〕若得如此。则万民幸甚。社稷幸甚。〔小生〕 

　　【醉翁子】无奈。这深耻总车儿难载。夫人。誓苦志劳心。莫贪欢爱。〔贴〕大王须待。会雾散云飞。海日曈曈万里开。〔合〕看奏凯。遍万岁山呼月殿云阶。〔生〕 

　　【前腔】不揣要奋迅名扬东海。把吴宫踏破。易如历块。〔末〕慷慨。定仗剑长驱。战胜三吴归去来。 
　　〔合前末〕臣启主公。臣闻五色令人目眩。故妙舞淸歌。害人之媒。蛾眉皓齿。伐性之斧。为今之计。须选美女。进上吴王。一则见我服役之情。二则动彼荒淫之志。奸邪进用。忠信见疑。在彼则国当日微。在我则坐可观变。以臣言之。此为上策。〔小生〕大夫之策甚善。但恐佳人难得。如何是好。〔生〕有一处女。独居山中。艳色绝伦。举世罕见。已曾许臣。尙未娶之。今若欲用。卽当进上。〔小生〕虽未成配。已作卿妻。恐无此理。〔生〕臣闻为天下者不顾家。况一未娶之女。主公不必多虑。〔末〕主公一面差人寻访。每一邑精选十人。倘有绝色。卽当留用。如求而不得。就用范大夫所聘之女。未为不可。〔小生〕这也使得。〔小生贴〕 

　　【侥侥令】须寻倾国色。送上陷人胎。看取昼夜荒淫浑无赖。奸佞进忠良应受灾。〔生末〕 

　　【前腔】纤腰牵翠带。高髻醉金钗。管取国破家亡人何在。和你同上姑苏百尺台。 
　　【尾声】威加四远声名大。遍海宇恩波无外。〔小生贴〕那时节方信江东有梁栋材。 
　　〔小生〕江东形胜据雄图。　　　　〔贴〕须记三年远困吴。 
　　〔生〕今夜庙堂开妙算。　　　　〔末〕他年长笑上姑苏。 

　　第二十二出　访女 
　　〔小外扮宦官上〕先皇行处鎭相随。今上春宫见长时。脱下御衣偏得着。进来龙马每教骑。自家乃越王殿下一个宦官是也。前日爷差我拣选美女。山阴会稽余姚上虞都选过了。并没有一个好的。爷与娘娘甚是发恼。如今还有萧山诸曁等处不曾选进。且待他来。再作区处。夜间侍宴宫中。蚤来供应殿上。我且歇息一回。叫牢子可在门下俟候。若有事情。速来通报。〔末〕知道了。〔小外末下丑上〕 

　　【缕缕金】求美女做君妻。村村都拣尽。貌儿伾。谁似东施好。十分风味。今朝又换件俏裙儿。人人说腰细。人人说腰细。 
　　自家东施。国中拣选美女。各处都选不中。到我诸曁地方。一发没有好的了。我家颇有几贯钱。被我教爹爹送些银子与那选美女官儿。也有名儿报去了。我诸曁瞒不得人。若要十分标致的。只是西施妹一人。他又病在家裏。况女无美恶。入宫见妬。若与他同选进去。倘或被他夺了正宫。我到做偏宫不成我也不去报他。自家一个来了。闻得都到司礼监张公公处拣选如今连忙赶去。迤逦行来。此间是老公公门首。怎么不见人在这裏。〔小净上〕 

　　【前腔】求美女作君妻。若问亲姐姐。是南威。我年纪虽然长。未曾婚配。肩头上有个药包儿。谁人说驼背。谁人说驼背。 
　　自家北威。闻国中到诸曁选美女。都被有钱的干去了。奴家父亲在张公公门下行医。因此添上个名字。不免也去走遭。〔遇丑介〕呀。夜眠淸早起。又有早行人。东施妹到此尊干。〔丑〕北威姐。你也来做怎的。〔小净〕不瞒妹子说。闻得在此选美女。特来看看。〔丑〕旣然如此。可到公公门首去等候。〔小净〕正是。待我问声。有人么。〔末上〕是那个。你两个到此何干。〔小净丑〕我们诸曁的美女。都是选来的。在此等候。〔末〕好笑你两个。人不像人。鬼不像鬼。也来怎么。〔小净丑〕你这样不知好歹不识高低。我两个的模样。不是夸嘴说。也将就看得过。一定强如你的老婆。〔末〕不瞒你说。前日山阴送美女来。中间有一个生得绝妙。肥不胖胖壮壮。瘦不伶伶仃仃。长不缭缭调调短不局局促促。眞有沈鱼落雁之容。闭月羞花之貌。〔小净〕这等好了。〔末〕老公公进上。爷十分欢喜睡了一夜。明早就打发出来了。〔小净〕却怎么。〔末〕说道嘴臭。〔小净〕不瞒你说。我大蒜一顿吃一二十。烧刀子一连吃五六甁。这张嘴妙得紧。就睡到五更。也是香的哩。〔末〕久慕久慕。第二日上虞进美人来。中间一个生得绝妙。黑鬒鬒发儿。靑簇簇眉儿。滴溜溜眼儿。直隆隆鼻儿。香喷喷口儿。白冷冷齿儿。细纤纤腰儿。软脓脓肚儿。玉尖尖手儿。曲湾湾脚儿。又有一件红熙熙光油油暖僮僮热痴痴干喞喞紧肘肘一件上等上号地道的东西。〔丑〕这是一发妙了。可曾用么。〔末〕老公公进上。爷也睡了一夜。明蚤打发出来了。〔丑〕为何。〔末〕说道撒熏。〔丑〕不瞒你说。我平日喜啖。新米饭吃八九碗。腌猪肉吃六七觔。好脾胃夜间上茅坑或者有三四次。并不肯在床上撒一个熏。〔末〕久闻久闻。老公公将次升厅了。你们老远路来。我带你进去。成不成也适了你两个兴。〔小净丑〕多谢多谢。〔小外上〕牢子那里。有甚么事。〔末〕诸曁选上美女。〔外〕请进来。〔小净丑遮扇进小外见介〕打出去。〔小外末俱下小净〕妹子。我与你没些意思。怎么好。唱个曲儿家去罢。〔合〕 

　　【淸江引】苎萝村一对如花女。一向无人娶。怕背驼遮个包。要腰细常脱裤。这遭选不成。柴垜槁去寻活路。〔下〕 


　　第二十三出　迎施 
　　【虞美人】〔生扮范蠡同众带女冠服上生〕连年江海空奔走。往事休回首。桃源深处结同心。一别匆匆三载到如今。 
　　自家范蠡。向因闲游苎萝山下。得遇西施。不觉三载有余矣。勤劳王事。奔走江关。再无工夫。得谐姻契。近寄信去。知未嫁人。昨因主公要选美女。进上吴王。遍国搜求。并不如意。想国家事体重大。岂宜吝一妇人。敬已荐之主公。特遣山中迎取。但有负淑女。更背旧盟。心甚不安。如何是好。今到这里。恐幽僻山村。车马众多。必致惊动。我且再依向年故事。改换衣裳。潜往他家。先见此女。备述我主公访求之意。令其心肯意从。然后将车马奉迎。却不是好。众军士。你们暂住村口。待我呼唤。方可到来。〔众应介同生俱下旦上〕 

　　【前腔】秋来春去眉常锁。愁病何年可。灯花昨夜似多情。晨起檐前鹊噪更无凭。 
　　奴家西施。自从与范大夫相别。不觉将及三载。闻他一向逗遛吴庭。近日归来。有信安慰。他旣能以身狥国。我岂可将身许人。如今父又远出。母又患病。只得闭门。做些针指。待他消息。正是身无彩凤双飞翼。心有灵犀一点通。〔生道服上〕独访山家歇还陟。茅屋斜连隔松叶。主人何处未开门。绕篱野菜飞黄蝶。我一路问来。说道西施家裏。门临流水。屋靠靑山。数竿修竹。在小桥尽头。一座茅堂。向百花深处。迤逦行来。此间想是他门首了。为何闭上门儿。我不好竟叩。且在此少待。看裏头有人出来否。 

　　【一江风】问他家独自穿山径。趁几曲溪流净。未开门一带疎篱。见花竹相遮映。沿门嗽一声。裏头有人么。怎么再不闻一些影响。沿门嗽一声。待敲还住停。待我再问一声。裏头有人么。〔旦〕是那个。〔生〕这个娇滴滴声音想是他了。我且不要应他。看他出来么。急忙裏未可便通名姓。〔旦〕 

　　【前腔】万山深寂寂村庄静。鎭日有谁来问。你是何人。〔生〕是我。〔旦〕试把门开。看那个频频应。〔做开门介〕呀。我道是谁。〔做退后介生〕且喜小娘子在家裏。〔旦〕尊官裏头请坐便好。只是我父亲不在家裏。如何是好。〔生〕一定要到堂中奉拜。兼有说话。〔旦〕旣然如此。尊官请。〔生〕小娘子请。他忙将礼数迎。忙将礼数迎。春风满面生。〔旦〕尊官念蜗居窄狭无恭敬。 
　　尊官万福。〔生〕小娘子拜揖。范蠡为君父有难。拘留异邦。有背深盟。实切惶愧。〔旦〕尊官拘系。贱妾尽知。但国家事极大。姻亲事极小。岂为一女之微。有负万姓之望。〔生〕小娘子。我不知进退。有言奉闻。〔旦〕但说不妨。〔生〕我与小娘子本图就谐二姓之欢。永期百年之好。岂料家亡国破。君系臣囚。幸用鄙人浅谋。得放主公归国。今吴王荒淫无度。恋酒迷花。主公欲构求美女。以逞其欲。寻遍国内。再无其人。我想起来。只有小娘子仪容绝世。偶尔称扬。主公遂有访求之心。小娘子尙无见许之意。故敢特造高居。奉询可否。小娘子意下何如。〔旦〕贱妾不过是田姑村妇。裙布钗荆。岂宜到楚馆秦楼。珠歌翠舞。况当时旣将身许。三年遂患心疼。尊官为国。伏望别访他求。贱妾为身。恐难移彼易此。〔生〕小娘子美意。我岂不知。但社稷废兴。全赖此举。若能飘然一往。则国旣可存。我身亦可保。后有会期。未可知也。若执而不行。则国将遂灭。我身亦旋亡。那时节虽结姻亲。小娘子。我和你必同做沟渠之鬼。又何暇求百年之欢乎。〔旦〕虽然如此。但悬望三年。今得一见。意谓终身可了。岂料又起风波。好苦楚人也。〔旦〕 

　　【金落索】三年曾结盟。百岁图欢庆。记得溪边两下亲折证。闻君滞此身。在吴庭。害得心儿彻夜疼。溪纱一缕曾相订。何事儿郞忒短情。我眞薄命。天涯海角未曾经。那时节异国飘零。音信无凭。落在深深井。〔生〕 

　　【前腔】别来岁月更。两下成孤另。我日夜关心。奈人远天涯近。区区负此盟。愧平生。谁料频年国势倾。无端又害出多娇病。羞杀我一事无成两鬓星。今日特到贵宅呵。奉君王命。江东百姓全是赖卿卿。小娘子。你若肯去呵。二国之兴废存亡。更未可知。我两人之再会重逢。亦未可晓。望伊家及早登程。不必留停。婚姻事皆前定。 
　　〔旦〕旣然如此。勉强应承。待我进去。禀过母亲。方可去也。〔生〕正是。〔旦下生〕众军士那里。快取冠带过来。〔众上请旦诨介小净丑旦同上小净丑〕妹子。你父亲又不在家裏。母亲又病在床上。我两个在村中知道。特来相送。〔做哭介生〕不要哭。请换了小娘子的衣服。〔小净丑换衣服介旦悲介旦〕 

　　【三换头】孤身只影。未识侯门行径。况天南地北。路途谁惯经。我未往先战惊。这其间只是我不合来溪边独行。羞杀人儿也。浣纱谁问聘。敬谢君家。恐这样姻亲空作成。 
　　〔生〕小娘子不要烦恼。〔小净丑〕西施妹子。你不像我两个店底货。你去。这桩买卖必定就着手。经过杭州。若想我两个。搽面粉每人买三四担寄来用用。〔做哭介生〕你两个不消送了。去罢。〔小净丑下众〕就此起程。〔众〕 

　　【前腔】鸾车奉迎。笙歌迭进。王都近也。看欢声遍城。此去一生欢庆。这壁厢只得把那壁厢暂时承领。况切君王望。紧行莫住停。奉吿娘行。想这段姻亲眞作成。 
　　〔众〕禀老爷。已到宫门首了。〔生〕闻主公在后殿。不免竟入。〔小生〕 

　　【生查子】日长深殿中。拂拂南风竞。聊抚五弦琴。为解吾民愠。 
　　〔生进相见介〕主公。奉迎西施。已在宫外。〔小生〕范大夫就引进来。〔旦进众喝旦拜介小生〕美人起来。果然天姿国色。绝世无双。范大夫。皆是尊赐。〔生〕岂敢。〔小生〕 

　　【东瓯令】眞娇艳。果娉婷。一段风流画不成。美人。念千年家国如悬磬。全赖伊平定。若还枯树得重新。合国拜芳卿。 
　　〔旦〕只恐性质凡庸。容颜粗丑。不足以副君王之望。〔旦〕 

　　【前腔】嗟薄命。愧无能。念贱妾今还在幼龄。寒微未脱蓬茅性。金屋难相称。〔小生〕你晓得歌舞么。〔旦〕看萧萧裙布与钗荆。歌舞更何曾。〔生〕 

　　【刘泼帽】娘行聪俊还娇倩。胜江东万马千兵。你立功异域纔堪敬。那时海甸淸。眼见烽烟净。 
　　〔小生〕范大夫传下命令。点选宦官五十名。宫女一百名。宝马香车。旌旄鼓吹。伏侍美人到西土城别馆去居住。目下就请娘娘亲去教他歌舞。〔众应介小生生先下众引旦行介众〕 

　　【前腔】金门火速传君令。点宫娥尽到西城。尽心昼夜来供应。他日法驾临。万姓看行幸。〔下〕 


　　第二十四出　遣求 
　　【小蓬莱】〔末扮季桓子外扮堂候官上〕僻守区区东鲁。被暴齐侵削何如。乞师求救。欲通使命。直到勾吴。 
　　化洽街衢不拾遗。几兴鲁国欲倾齐。尙惭当日收羣婢。走却人间孔仲尼。自家鲁国上大夫季孙斯是也。姬家右族。鲁室宗卿。自我国主定公昭公襄公成公而上。不啻数十世。同树社稷之勋。曁我先君文子武子悼子平子而下。几及二百年。共执朝廷之政。不意流传到我。値运中衰。近有齐国陈恒。图弒其主。阴惮鲍晏之盛。欲立威于羣臣。故兴伐鲁之师。期建功于邻国。目今兵众旣少。国势渐倾。欲遣一使入吴。求其救援。但不辱君命。殊难其人。闻孔仲尼弟子俱通六艺。昨奉君命。转求一人。子贡请行。仲尼遂许。叫堂候官。〔外应介〕与我整点后车数十乘。从者数百人。送其起程。不可迟滞。〔丑扮公伯寮上〕 

　　【前腔】大国穷兵黩武。边情日夜驰驱。而今战守。庙堂胜算。须要踌蹰。 
　　自家鲁国下大夫公伯寮是也。齐邦不仁。侵伐我国。不免到季老大夫处探问一遭。烦你通报。〔外〕公伯寮大夫求见。〔末〕道有请。〔丑进见介〕老大夫拜揖。〔末〕大夫少礼。〔丑〕闻齐邦不道。犯我边疆。请问老大夫。计将安出。〔末〕大夫请听我说。 

　　【桂枝香】艰难国步。仓惶失据。恨如今保守不能。欲待要对敌难拒。昨与主公计议呵。欲遣一使臣。〔丑〕遣到那一国去。〔末〕遣一使臣到吴邦求助。他定然相许。〔丑〕我闻吴王凶残。拘留勾践。他岂肯救我。〔末〕大夫你不晓得。越乃夏之后裔。吴实鲁之同宗。要论亲疎。吴鲁同姬姓。须将弱国扶。〔丑〕 

　　【前腔】暴齐失驭强臣弑主。他欲立威本国公卿。反搅扰他邦黎庶。闻遣一使臣。遣一使臣须要悠悠丰度。便便言语。到姑苏。毕竟谁堪去。来将弱国扶。 
　　〔末〕大夫。入吴之使。昨主公已转请孔仲尼门下一人矣。〔丑〕不知仲尼门下可使者还是甚人。〔末〕昨闻先是子路请行。仲尼止之。〔丑〕那子路不是唤做仲由的么。〔末〕正是。〔丑〕他气质粗疎。容貌凶狠。仲尼常曰。若山也不得其死然。他怎么去得。〔末〕已后子张子石请行。仲尼不许。〔丑〕那子张不是颛孙师。子石不是公孙龙么。〔末〕正是。〔丑〕子张堂堂相貌。难与为仁。子石坚白异同。白马非马。一味说地谈天。一发去不得了。〔末〕已后子贡请行。仲尼许之。〔丑〕老大夫。不要说起。那子贡我认得他。唤做端木赐。是一个彻底小人。他平日极会营运。家累万金。但知自家受用。一些也不肯济人。假如原宪是个善士。桑户蓬枢。颜渊是一个好人。箪食瓢飮。那子贡与他同在孔门。日逐相处。再不见有一些看顾。要那朋友何用。我好笑那孔夫子。常曰赐不受命而货殖焉。今日怎么到要这样人去。〔末〕你知其一未知其二。子贡在圣门。居十哲之列。在言语之科。不但颖悟过人。兼闻性与天道。仲尼常称其为瑚琏之器。假如原宪颜渊之贫。或者他常时周济。更不可知。或者二子却之。亦未可晓。他今日出使。必然奏功。大夫不可轻易视之。〔丑〕鄙人孤陋寡闻。不识好歹。悔慢君子。罪愧何如。自今以往。敬闻命矣。〔末〕 

　　【皂罗袍】为国深谋长虑。乞诸侯救援肯使庸愚。料萧萧一命远投吴。看堂堂大阵来存鲁。大夫。你道子贡是什么样人。〔合〕是圣门高弟言诗起予。闻一知二。当今大儒。瑚琏之器。你休轻觑。〔丑〕 

　　【前腔】子贡呵。我道是寻章摘句。又谁知是孔子高徒。今日呵。稷门祖送要驱驰。看吴门白练知何处。 
　　〔合前〕老大夫奉别了。还有一句要紧说话。若子贡这遭去不济。用了公伯寮如何。〔末〕当得。且看。 

　　〔末〕天下英才尽孔门。　　　　杏坛设敎簇如云。 
　　〔丑〕运筹绛帐能存鲁。　　　　始信人间有圣人。 

　　第二十五出　演舞 
　　【风入松慢】〔旦上〕落花无主乱纷纷。切莫恨残春。佳人自古多薄命。笑已往姻亲休问。半路今来别馆。不知终身何处朱门。 
　　早被婵娟误。欲妆临镜慵。承恩不在貌。教妾若为容。风暖鸟声碎。日高花影重。年年越溪女。相忆采芙蓉。奴家西施。你道为何说此几句。我自分仪容绝世。聪俊过人。一生人间。未招佳配。不意旣见诱于范蠡大夫。又见黜于越王殿下。看来人之穷通。信自有命。那在颜色。前日娘娘特到西城。教演奴家歌舞。我想起来。倾城的容貌尙不足恃。就是十分歌舞得好。也要他何用。闻环佩声。想是娘娘来了。〔贴上〕 

　　【前腔】三年异国未亡身。过别馆消魂。料今生歌舞应无分。为倾国前来相讯。我如今要教歌舞呵。看夜月鹤归三殿。春风莺啭千门。 
　　〔旦〕娘娘叩头。〔贴〕美人请起。美人。古称绝色。第一容貌。第二歌舞。第三是体态。若是容貌虽好。歌舞未谙。不足为奇。歌舞虽通。体态未善。不足为妙。美人。你的容貌不必言矣。但歌有歌体。舞有舞态。须要态度优闲。行步袅娜。方能动人。昨要遣老宫娥来教演。恐亵渎你。大王爷放心不下。特命老官自来。〔旦〕多承娘娘教诲。贱妾敢不尽心。〔贴〕美人。你听我说。歌所以养人性情。故阳春动于花下。子夜奏于房中。古人有白水渌水。玄云白云。江南淮南。出塞入塞。须要音声嘹喨。腔调悠扬。卽今江南佳丽之地。多用白苎采莲。美人。你如今学歌呵。 

　　【好姐姐】当筵要飞尘歇云论音调又须纡徐淹润。切忌摇头合眼。歪口及撮唇。〔合〕须风韵。华堂深处中宵进。管取一座春风醉酒樽。 
　　美人。昨日我教你的歌。你可记得么。〔旦〕记得。〔贴〕你可试歌一曲与我听。〔旦〕 

　　【二犯江儿水】香喉淸俊。听缥缈香喉淸俊。似珍珠盘内滚。向秦楼楚馆绮席华茵。见莺声风外紧。袅袅起芳尘。袅袅起芳尘。亭亭住彩云。双黛愁颦。两眼波横。羡淸歌入妙品。难消受花间数巡。难消受花间数巡。怎禁得灯前常近。一声声怨分离欲断魂。 
　　〔贴〕美人。我道你尙未晓得。今一动唇。则飞声流转。余韵飘扬。虽秦靑韩娥。不过如此。可敬可敬。〔旦〕歌之大意。妾已领略。请问学舞之道何如。〔贴〕美人。你听我说。舞所以导人沈滞。故春风起于筵上。夜月聚于楼头。古有翥凤翔鸾。萦尘集羽。折腰翘袖。激楚阳阿。俱要俯仰应声。抑扬合节。卽今吴宫越殿之内。多用回风转波。美人。你如今学舞呵。 

　　【好姐姐】当场要娉婷出羣。论体态又须盘旋轻迅。看纵横俯仰。回身不动尘。 
　　〔合前〕美人。昨日我教你的舞。你可记得么。〔旦〕记得。〔贴〕你且试舞一回与我看。〔旦〕 

　　【二犯江儿水】罗衣宽褪。软款款罗衣宽褪。轻盈眞瘦损。向风前袅袅月底纷纷。看婆娑歌吹引。一捻小腰身。一捻小腰身。蹁跹掌上人。乍进殷勤。欲退逡巡。趁金莲移步稳。香馥馥风开绣裙。香馥馥风开绣裙。靑簇簇花笼蝉鬓。软迷离似阳台一片云。 
　　〔贴〕美人。我道你尙未晓得。今一转身。则奇姿崛起。逸态横陈。虽惊燕游龙。不过如此。可爱可爱。你可昼夜演习。不可忘了。〔旦〕多承娘娘教训。贱妾岂敢遗忘。〔贴〕你且暂歇。明日再演罢。〔旦〕敬领尊命。 

　　〔贴〕百年三万六千场。　　　　日日春风要举觞。 
　　〔旦〕歌罢阳春飞白雪。　　　　舞余凉月醉霓裳。 

　　第二十六出　寄子 
　　【意难忘】〔外小末扮伍员父子上外〕岁月驱驰。笑终身未了。志转隳颓。丹心空报主。白首坐抛儿。〔小末〕爹爹。前路去竟投谁。〔外〕孩儿。咫尺到东齐。〔小末〕望故乡云山万叠。目断慈帏。 
　　〔庆春宫〕〔小末〕云接平岗。山围旷野。路回渐入齐城。〔外〕衰柳啼鸦。惊风驱雁。动人一片秋声。〔小末〕倦途休驾。淡烟裏微茫见星。〔外〕家乡何处。死别生离。说甚恩情。孩儿。我和你自离家乡。将及一月。不觉又到齐国了。〔小末〕爹爹。母亲在家悬念。可早完王事。火速同归。不知爹爹为何在途只管愁闷。〔外〕孩儿。我一向怕你烦恼。不好说得。我亏吴之先王。雪你公公深怨。国家大恩。未曾报得。不料主公近听伯嚭。反放越王。前日又信子贡游说。欲北伐齐国。遣我来请战期。我想起来。吴兵一出。则越乘虚遂入吴地。今我回去。誓当谏死。以报国恩。只是与你同死。甚是无益。我有一个结义兄弟。唤做鲍牧。见做齐国大夫。今带你来。寄与他家。以存伍氏一脉。〔悲介〕自今以后。我自去干我的事。你自去干你的事。再不要想念我。〔小末〕爹爹。我只道路上冷静。带孩儿出来。不晓得到是这等。兀的不痛杀我也。〔外〕孩儿。事已到此。不用伤悲。且速前去。再做道理。〔外〕 

　　【胜如花】淸秋路。黄叶飞。为甚登山涉水。只因他义属君臣。反敎人分开父子。又未知何日欢会。〔合〕料团圆今生已稀。要重逢他生怎期。浪打东西。似浮萍无蒂。禁不住数行珠泪。羡双双旅雁南归。羡双双旅雁南归。〔合前小末〕 

　　【前腔】年还幼。发覆眉。膝下承颜无几。初还认落叶归根。谁道做浮花浪蕊。何日报双亲恩义。 
　　〔合前外〕一入城来。此间已是鲍大夫门首。裏头有人么。〔末扮鲍大夫丑扮家童上末〕 

　　【燕归梁】叵耐强臣欲立威。看社稷垂危。侧闻吴国召戎衣。何日裏静邦畿。 
　　小厮。你看外面那个。〔丑〕此位老爷是何处。〔外〕你进去说。吴国伍大夫要见。〔丑报介末〕道有请。〔外进见末小末同拜介末〕一自别沧洲。相思定几秋。〔外〕故人惊会而。新恨说从头。〔末〕哥哥。此位何人。〔外〕是小儿。〔末〕别来数年。令郞一发长成了。我陈恒弑逆。致召兵戈。哥哥远来。必有所谕。〔外〕兄弟。齐欲伐鲁。立威远国。今奉国命。来请战期。〔末〕哥哥。你报亲之怨。鞭平王于墓间。复君之仇。囚勾越于石室。一生忠孝。四海流传。可敬可敬。〔外〕兄弟。你知其一未知其二。昔父兄为楚平所害。孝道有亏。今主公为伯嚭所欺。忠心不遂。不知防越之策。反兴伐齐之师。眼见姑苏。卽生荆棘。今承君命。来使齐邦。一则预料老朽诛夷。二则不忍宗祀灭绝。以吾弟一日之雅。付伍氏六尺之孤。留作螟蛉。视同豚犬。〔末〕哥哥是吴之忠臣。小弟亦齐之义士。旣蒙分付。敢不尽心。但恐抚养不周。有负重托。〔外〕兄弟。小儿避难。窃恐人知。可改姓王孙。勿称伍氏。〔末〕谨领谨领。〔小末〕爹爹。你果然就把我撇在这里。〔作悲介〕 

　　【泣颜回】听说不胜悲。顿敎儿血泪交垂。双亲膝下。何曾顷刻分离。爹爹。衷肠怎提。为甚的将父子轻抛弃。当初望永祝椿枝。又谁知顿撇斑衣。〔外〕 

　　【前腔】堪悲。家国渐倾欹。我身无葬地汝尙何依。兄弟特求抚养。须存一脉衰微。〔末〕哥哥。若国家安辑了。你可就来领令郞去。〔外〕我存亡未知。料孤臣定做沟渠鬼。我孩儿不用哀伤。望君家委曲提携。〔末〕 

　　【前腔】三齐。无主国摧危。笑区区株守庸劣无为。蒙兄相托。敢不竭力扶持。哥哥。你丹心怎移。要念前王须尽忠和义。令郞呵。我看承胜似亲生。放心归不必狐疑。 
　　〔外〕孩儿。不是我无情就撇了你。事到其间。顾不得了。况报仇大事。我便做得。你做不得。我今日杀身报国。也是没奈何。你后日切不要学我。〔小末哭介〕爹爹。怎么撇了孩儿就去。〔外〕孩儿不要啼哭。或者后日还要相见。你今日就拜鲍叔叔做父亲。如嫡亲爹爹一般。听他教诲。不可违背。〔小末拜末介〕爹爹请转坐。待孩儿拜见。 

　　【催拍】念孩儿未谙礼仪。望爹爹朝夕训规。岂敢有违。岂敢有违。〔见外介〕爹爹。但愿椿庭寿与山齐。爹归去。拜上母亲。只说孩儿在齐游学。不久就归。传示萱堂。不用凄其。〔合〕从今去海角天涯。人何处。梦空归。〔外〕 

　　【前腔】望长空孤云自飞。看寒林夕阳渐低。今生已矣。今生已矣。白首无成。往事依稀。日暮穷途。空挽斜晖。〔同末〕 

　　【前腔】我哥哥你安心竟归。我侄儿你将身蹔依。今当数奇。今当数奇。命蹇时乖。偶尔暌违。他日团圆。父子追随。〔合前小末〕 

　　【一撮棹】爹爹。西风裏泪湿旧缝衣。〔外〕亲骨肉因何事竟生离。〔末〕长亭远。极目处草萋萋〔合〕回头望。欲去更徘徊今日轻分手他年会何地肠断也回首各东西。 
　　〔外〕本是同林鸟。　　　　〔小末〕分飞竟失羣。 
　　〔末〕谁怜一片影。　　　　〔合〕相失万重云。 

　　第二十七出　别施 
　　【忆秦娥】〔小生生末同上小生〕遭囚辱。深仇昼夜萦心曲。〔生末〕萦心曲。要修明政治。誓图恢复。 
　　〔相见介小生〕二位大夫。自遭丧乱。丁众渐稀。空有复仇之心。尙乏人民之助。今欲百姓生聚。何施方可。〔生〕臣闻内无怨女。外无旷夫。乃圣王之政。今当令国中壮者无娶老妇。老者无娶壮妻。女子十七不嫁。男子二十不娶。其父母各有罪。如此十年生聚。则民众不可胜用矣。〔小生〕多谢大夫教诲。自去吴国。贻笑四方。虽有报仇之心。尙乏诸侯之援。昨鲁子贡劝寡人连和诸侯。以待吴变。但诸侯甚多。先往何国。〔生〕臣闻夫差与齐晋楚三国皆有近仇。主公宜私亲于齐。深结于晋。阴和于楚。而厚事于吴。则夫差必骄矜而凌诸侯。诸侯必合从而抗吴国。彼争其长。我乘其敝。因而伐之。夫差可擒也。〔小生〕多谢大夫教诲。向者承范大夫割己之爱。进上西施。寡人亲令夫人教演歌舞。卽欲献之吴王。看他蛾眉不肯让人。狐媚必能惑主。虽为女流之辈。实有男子之谋。我夫人常谈及羁囚一事。见他义形于言。必能立功他邦。辅助本国。寡人今欲拜而送之。不知诸大夫亦肯为国家一屈膝否。〔生末〕敢不听命。〔小生〕二位大夫留意。想夫人同西施来了。〔贴上〕 

　　【前腔】西宫敎演初精熟。淸歌妙舞新妆束。〔旦〕新妆束。奈终身未了。眉儿常蹙。 
　　〔小生占生末相见介旦〕大王爷幷娘娘叩头。〔小生贴〕美人请起。〔旦〕二位大夫万福。〔生末〕美人拜揖。〔小生〕美人。昔周文王被殷纣囚于羑里。其臣闳夭求有薪氏美女。献之于纣。释放文王。后美女心图报周。迷惑殷纣。致其身亡国灭。复归周家。美人。我被吴囚系三年。羞辱之事。不可尽述。今吴王之恶。浮于殷纣。美人之貌。过于有薪。卽欲将美人认作寡人之姑。前王之妹。献之于吴。诱其恋酒迷花。去贤用佞。则寡人几年之仇可报。美人旧日之盟可续。不知美人意下何如。〔旦〕妾受大王爷幷娘娘提携。誓当粉身碎骨。以报恩义。但恐菲薄。不堪重托。〔小生〕若得美人见允。则愚夫妇万幸。羣臣百姓万幸。后有会期。毋相忘也。〔旦〕谨领教旨。岂敢遗忘。〔小生〕旣然如此。今日吉辰。卽当启行。美人请上坐。待寡人拜恳。〔旦〕贱妾岂敢。〔小生拜介〕 

　　【黄莺儿】夙恨实难言。记三年苦万千。归来羞见人民面。今幽谷未迁。寒灰怎燃。栖迟未了平生愿。仗婵娟。中间就裏要雪百年寃。 
　　〔贴〕美人请上坐。待奴家拜恳。〔旦〕贱妾岂敢。〔贴拜介〕 

　　【前腔】飘荡去无边。恨东风断纸鸢。三年纔转羞杀梁间燕。鬓鬟尽鬈。手足尙胼。漂流南浦一似桃花片。望当先。国家大事全莱尔周旋。 
　　〔生末〕美人请上坐。待羣臣拜恳。〔旦〕贱妾岂敢。〔拜介〕 

　　【簇御林】羣臣奋未敢前。待先行便上弦。你风花队裏去收飞箭。那时节强似兵马亲征战。要心专。立功异国。四海姓名传。 
　　〔旦〕大王爷娘娘请坐。贱妾拜辞。〔拜介〕 

　　【前腔】我裙钗女志颇坚。背乡关殊可怜。蒙君王重托须黾勉。二位大夫请转。待奴家拜辞。誓捐生报主心不变。泪涟涟。天南地北。相见是何年。 
　　〔小生〕范大夫。你可整点车骑画船。亲送美人到吴国去。〔生〕谨领。但一路不好同行。待小臣今日先过江去。美人随后便了。〔小生贴〕美人。你可小心在意。归来有日。不要忧烦。〔旦〕多谢叮咛。妾谨留意。〔小生〕好去春风湖上亭。〔贴〕柳条藤蔓系离情。〔生末〕黄鹂久住浑相识。〔旦〕欲别频啼三两声。〔小生〕范大夫。凡百事体。未能尽说。你与我再嘱付他几句。〔小生贴末下生旦吊场旦〕 

　　【二郞神】休回首。笑三年尙姻缘拖逗。悔邂逅溪边相许谬。蹉跎到此。前言尽付东流。为甚么心儿常病疚。恨相见后更添消瘦。叹漂流。总梦到家山怕渡溪头。〔生〕 

　　【前腔】为羁囚。亲遭困辱。身多掣肘。因此姻亲还未就。谁知变起。遭年国难相纠。致今日轻抛分素手。空恩爱未曾消受。小娘子。你谩追求。自别后从头说向原由。〔旦〕 

　　【啭林莺】恹恹弱息似风中柳。问君今向谁投。笑驱驰千里去寻婚媾。向他人强笑堪羞。况参前退后。更勉强应承可丑。路悠悠。摧残异国。骸骨倩谁收。 
　　【前腔】〔生〕卑人一言你听细剖。这姻缘分定难筹。你蹔时抛闪休僝僽。看天河织女牵牛明年时候。定乌鹊桥边相守。莫添愁。腰肢瘦削。况是不宜秋。〔旦〕 

　　【莺啼序】君王恩义欲报酬。怎辞途路奔走。但孤身愚昧纤柔。未能机巧参透。强支吾去闲中着忙。待勉力到机边寻彀。花共酒。我怕不得笑传人口。〔生〕 

　　【前腔】卿卿聪慧谁匹俦。精神应会抖擞。切莫要露尾藏头。迷君不论昏昼。向花营唇鎗暗撑。遇锦阵心兵休漏。成共否。要竭力将没作有。 
　　小娘子。向年所赠之纱。谨当奉还。〔旦〕若如此。是奚落贱妾。终背旧盟了。〔生〕说那裏话。要令小娘子时常省视。虽在朝欢暮乐之际。不忘故乡恩义之情。倘得重逢。出此相玩。可作他年一故事耳。〔旦〕旣然如此。我与相公各分一半。常恐此纱不在君处。卽相忘耳。〔分纱介〕前途相见甚难。就此拜别。〔生〕仰观天象。越方兴隆。吴将亡灭。勿用伤悲。不久就得团圆也。〔旦〕 

　　【琥珀猫儿坠】秋江渡处。落叶冷飕飕。何日重归到渡头。遥看孤雁下汀洲。他啾啾。想亦为死别生离。正値三秋。〔生〕 

　　【前腔】片帆北去。愁杀是扁舟。自料分飞应不久。你苏台高处莫登楼。怕凝眸。望不断满目家山。迭迭离愁。〔生〕 

　　【尾声】卑人北岸专相候。〔下旦悲介〕这相逢何时还又。莫学逝水东流不转头。 
　　尽道村西是妾家。　　　　谁知顷刻又天涯。 
　　红颜胜人多薄命。　　　　莫怨东风当自嗟。 

　　第二十八出　见王 
　　【临江一翦梅】〔净丑小外扮王孙骆上净〕海国烽烟今尽扫。凌空志气飘飖。〔丑〕太平羞着旧征袍。〔小外〕我和你共在王朝。莫忘勤劳。 
　　〔丑小外〕主公。伯嚭王孙骆参见。〔净〕太宰大夫少礼。太宰。我欲伐齐。伍员老贼屡屡谏我。我不听他。恐他在此搅扰。被我打发他齐国去了。谁料前日孔仲尼遣门人子贡来劝我伐齐。孔仲尼是个大圣人。有此议论。看起来齐国一发该伐的。况吴鲁又为兄弟之国。只等伍员归来。就起程了。〔丑〕主公之言有理。〔净〕太宰大夫。我昼卧姑苏台。得其一梦。梦入章明之宫。见米釜两只。炊而不熟。黑犬两头。嘷南嘷北。钢锹两把。插我宫墙。流水汤汤。入我殿堂。后房箧箧。声若锻工。前园交加。横生梧桐。此梦吉凶。试为寡人卜之。〔丑拜贺介〕美哉主公之梦。应在兴师伐齐也。臣闻章明者。破敌成功。声朗明也。两釜炊而不熟者。主公圣德。气有余也。两犬嘷南嘷北者。四夷宾服。朝诸侯也。两锹插宫墙者。农工尽力。田夫耕也。流水入殿堂者。邻国贡献。财货充也。后房声若锻工者。宫女悦乐。声相谐也。前园横生梧桐者。桐作琴瑟。音调和也。美哉主公之梦。应在兴师伐齐也。〔净〕太宰之言有理。王孙大夫。你试卜之何如。〔小外〕臣素愚昧。不能通微。城西阳山。有一异士。唤做公孙圣。多见博闻。主公若心上狐疑。问之必知凶吉。〔净〕大夫。你与我就去召他来。不可迟滞。〔小外应下生旦上生〕 

　　【前腔】奔走风尘心未老。当年羁客来朝。〔旦〕故园为甚便轻抛。花落辞条。一任风飘。 
　　〔生〕美人。你且暂住宫门之外。待我先去参见。然后进来。〔众报生进见介〕越国陪臣范蠡叩头。〔净〕起来。〔生〕不敢。东海寡君勾践久失修敬。特遣贱臣少伸问候。兼有前王之妹。寡君之姑。唤名西施。颇晓歌舞。今遣小臣献上。以备洒扫。〔净作喜介〕范大夫。远劳厚情。美人如今在那里。〔生〕见在宫门。不敢擅入。〔净〕范大夫。你与我就引进来。〔生引旦进拜净笑介〕美人起来。果然天姿国色。绝世无双。我合宫诸姬。无出其右。若是越王的姑娘。范大夫。你家主公就该叫我姑爹了。〔生〕是。〔丑〕主公。我伯嚭见了妇人万千。从不曾见这样娉婷袅娜的。范大夫。你们都是个好人。若像我做伯嚭的。留在本国自受用。怎肯送与别人。〔生〕太宰。休得取笑。大王在上。我寡君自去吴归越。日逐想念大王恩德。不敢忘也。〔生〕 

　　【琐寒窗】自归家日夕无聊。北望姑苏泪暗抛。恐君王见罪。辗转煎熬。深恩罔极未曾图报。献佳人聊供洒扫。〔合〕看楚腰。风前一把舞鲛绡。倩人难画难描。〔旦〕 

　　【前腔】愧裙钗长生蓬茅。金屋羞称贮阿娇。在泥途已久。顿上云霄。今朝幸喜恩星高照。祇还愁幽情未晓。 
　　〔合前丑〕主公。越王孝顺之情。其实可敬。〔丑〕 

　　【柰子花】念越王东海臣僚。受洪恩非是一朝。他贫穷至今。顚连无吿。送多娇用伸忠孝。〔合〕祈祷。愿两国百年永好。〔净〕 

　　【前腔】我为人性格风骚。洞房中最怕寂寥。今娉婷到临。我一生欢乐鎭朝昏放他在怀抱。〔合〕祈祷。愿君王百年谐老。 
　　〔外上〕奔走风尘鬓尽丝。年衰运退志隳颓。孤身去国三千里。一日思君十二时。主公。伍员参见。〔净〕老相国。你回来了。请战的事如何。〔外〕齐君已克期在深秋交战。今特回覆主公。〔生〕伍相国拜揖。〔外〕范大夫。你到此何干。〔生〕我主公进此女于大王。以备洒扫。〔外〕主公不可受他。臣闻五音令人耳聋。五色令人目眩。故桀以妹喜灭。纣以妲己亡。幽王以褒姒死。献公以骊姬败。自古丧身亡国。未有不由妇人女子者。今越王进此女。正是要主公学这几个昏君。切不可受他。〔净〕老相国。你一向不在家。我眼前甚是淸净。却纔到此。就管闲事。我便受了这一妇人。何害于理。你一向远出。可速与妻儿老小相聚聚。不要在此闹炒。请请请。〔丑〕主公之言有理。〔外长叹介〕罢罢罢。正是酒逢知己千锺少。话不投机半句多。〔下净〕这老头儿可恶。我必要杀他。方遂我愿。〔丑〕主公之言有理。〔净〕范大夫。我向年若听了他。几乎把你家主公幷你都杀了。你若归去。可对你家主公说。你国中有这样人。切不可用他。〔生〕我主公决不用这样人。〔净〕太宰。你陪范大夫往前殿去洗尘。我明日另排筵宴送行也。〔生丑下净〕内侍们那里。〔众应介净〕我就要与美人同飮合卺杯。可速备花烛。引到洞房中去。〔众应介净携旦手介净〕 

　　【解三酲】念平生买欢追笑。再没一个可意根苗。我精神幸怜犹未倒。从天降这多娇。他温柔旖旎多俊俏。眼见得倒凤顚鸾难恕饶。〔合〕吾堪老。吾堪老。■〈扌弃〉断送鸳衾绣帐。白昼淸宵。〔旦〕 

　　【前腔】大王爷惜玉怜香曾见说。殢雨尤云犹未遭。君王念奴还幼小。〔净〕你门儿掩定轻敲。〔旦〕慢慢的花倾柳欹蜂蝶闹。少不得地久天长似鱼水交。〔合前〕 

　　〔净〕谁似佳人貌出羣。　　　　〔旦〕洞房深处结姻亲。 
　　〔众〕歌残翡翠帘前月。　　　　〔合〕醉倒巫阳梦裏云。 

　　第二十九出　圣别 
　　【霜天晓角】〔末小旦扮公孙圣夫妻上末〕山溪僻路。耕钓随朝暮。〔小旦〕小小茅庵一所。高堂广厦何如。 
　　〔小旦〕老官儿万福。〔末〕妈妈拜揖。〔锦堂春〕临水数间茅屋。沿山几亩荒田。渔樵耕牧无他事。听命任天然。〔小旦〕附郭烟霞别墅。满江风月渔船。醉来高卧云深处。尽道是神仙。〔末〕妈妈。我公孙圣为遭丧乱。隐迹阳山。今经数年。身安心泰。只有一件事。一向不好对你说。我今年流年不好。正应今日。若过午时。则灾星过度。太平无事。〔小旦〕老官儿。半年且过了。那在这片时。看外面有甚么客人到了。〔小外上〕 

　　【前腔】故人何处。寂寞看云树。悄悄深山无伴侣。沿溪直造茅庐。 
　　迤逦行来。此间已是公孙哥哥门首。不免径入。呀。哥哥拜揖。〔末〕呀。王孙弟拜揖。〔小外〕嫂嫂拜揖。〔小旦〕叔叔万福。〔末〕兄弟。许久不见。忽蒙降临。〔小外〕小弟此来。特奉君命。〔末作惊介〕为何。〔小外〕主公昼卧姑苏台。偶得一梦。甚是奇异。特请哥哥占之。〔末伏地作悲复起介〕妈妈。果有此事。〔小旦〕老儿从不曾见君王之面。今来相召。富贵至矣。反增悲戚。你却为何。〔末仰天长叹介〕妈妈。你不晓得。今日壬午。时加南方。命属上天。不得逃亡。非但自哀。且伤吴王。〔小外〕哥哥夙抱才德。上可谏主。下可保身。何用忧烦。卽当前去。〔末〕兄弟。我避祸患。隐迹此山。要求寿命延长。不料难过今日。事已到此。逃不得了。兄弟你先行。待我与嫂嫂分别。随后便到。〔小外〕弟住村口。待兄同行。〔下小旦〕老儿。君王见召。或有好处。你且去看。〔末〕妈妈。我能先知。区区一命。只在旬日。但我身死后。不须葬埋。后日精灵要作影响。使吴王懊悔。追念忠臣。你且与儿女们过活去。再不要想念我了。〔小旦〕你怎么就舍得我便去。〔小旦拜介〕 

　　【忆多娇】事偶触。你休便哭。吉凶此去还未卜。万一天敎祸转福。〔合〕两下孤独。两下孤独。此去前途路促。〔末〕 

　　【前腔】年已熟。当就戮。但我身一死。国亦旋亡。国亡身丧何可赎。惭愧十年避茅屋。〔合前小旦〕 

　　【斗黑麻】常好笑君家深山隐伏。也只为全身逃名远辱。谁知道反催促。留下孤身有何结束。〔合〕秋风朴簌。夕阳西下速。死别生离。死别生离。凄凉满目。〔末〕 

　　【前腔】非是我求名去寻官觅禄。眼见我幽栖在深林密竹。时到也怎伸缩。妈妈。我却纔叮嘱你。切不要葬我。这样穷骸休敎就木。〔合前〕 

　　〔末〕狐死曾闻定首丘。　　　　堪怜老骨没人收。 
　　〔小旦〕而今送别临溪水。　　　　他日思君来水头。 

　　第三十出　采莲 
　　【丑奴儿令】〔净丑上净〕秋来胜事知多少。别殿风凉。夹岸荷香。■〈扌弃〉取今朝醉一场。〔丑〕姑苏自古繁华地。臣服遐方。贡献相将。谁似江东国势强。 
　　〔净丑相见介丑〕臣遭圣恩。略无一报。今进薄物。少伸寸心。见在宫门。未敢擅入。〔净〕老太宰。怎么生受你。是甚么东西。〔丑〕文笥一百枚。〔净〕怎么要许多。〔丑〕狐皮五十双。〔净〕一发多了。〔丑〕还有自织的葛布十万疋。〔净〕太宰调谎。你家裏有多少人。织得许多。〔丑〕臣有一礼帖。求主公一看。〔净〕谨具文笥一百枚。狐皮五十双。葛布十万疋。东海寡君勾践遣下大夫泄庸敬进上吴国大王引意。伏乞鉴纳。〔净〕太宰。我道你没有。你就有。平日悭吝。怎么肯。〔丑〕伯嚭为主公后宫甚多。夏间腥臊。特遣人与越王说。他令合国妇女连夜织就送来的。这就是我送的一般。我若不说。他怎么有。〔净〕你常把别人的东西作自己的人事。〔丑〕主公平日晓得伯嚭做人。的是这等风自己之流。慷他人之慨的。〔净〕休取笑。越王如此孝顺。要作一书增他封地。东至勾甬。西至檇李。南至姑末。北至平原。聊伸谢意。你道何如。〔丑〕极好极好。我出去对泄庸说。教他再拿东西进贡。〔下净〕自从西施入宫。妙舞淸歌。朝欢暮乐。不多日。算不得尽了上千遭云雨之情。记不起吃了上万锺合欢之酒。不但姿容娇媚更兼性格温柔。我这几根老骨头。必定断送在他手裏。两日魂灵不知飞在那裏去了。昨日分付诸女侍到湖上采莲。想是我的魂灵走在湖上。待我今日去寻了他回来。内侍们。后宫请娘娘出来。到湖上采莲去。〔众应介旦上〕 

　　【念奴娇】丹枫叶染。乍湖光淸浅。凉生商素。〔拜净介净〕西帝宸游飞翠盖。拥出三千宫女。〔众〕绛彩娇春。铅华炫昼。占断鸳鸯浦。〔旦〕若耶缥缈。浣纱溪在何处。 
　　〔净〕美人。你方纔梳洗。〔旦〕大王爷。晚来乘凉困倦。不觉起来迟了。〔净〕美人。你记得夜来乘凉的景象么。〔旦〕记得。〔洞僊歌〕冰肌玉骨。自淸凉无汗。水殿风来暗香满。一点明月窥人。人未寝。欹枕钗横鬓乱。〔净〕起来庭户悄无声。时见疎星渡河汉。试问夜如何。夜已三更。金波渡玉绳低转。〔众〕但屈指西风几时来又不道流年暗中偷换。〔净〕美人。昨已分付画船箫鼓。同往湖上采莲去。〔众〕画船整备多时。专待大王爷娘娘登舟。〔众起鼓发舟介旦〕妾家越溪有采莲二曲。试为大王歌之。〔净〕美人。生受你。〔旦歌〕 

　　【古歌一】秋江岸边莲子多。采莲女儿棹船歌。花房莲实齐戢戢。争前兢折歌绿波。恨逢长茎不得藕。断处丝多刺伤手。何时寻伴归去来。水远山长莫回首。 
　　〔净〕绝妙。拿酒来。我飮一大觥。〔旦〕 

　　【古歌二】采莲采莲芙蓉衣。秋风起浪凫雁飞。桂棹兰桡下极浦。罗裙玉腕轻摇橹。叶屿花潭一望平。吴歌越吹相思苦。相思苦。不可攀。江南采莲今已暮。海上征夫犹未还。 
　　〔净〕更妙更妙。我再飮一大觥。 

　　【念奴娇序】〔净〕澄湖万顷。见花攒锦绣。平铺十里红妆。夹岸风来宛转处。微度衣袂生凉。摇扬。百队兰舟。千羣画桨。中流争放采莲舫。〔合〕惟愿取双双缱绻。长学鸳鸯。〔旦〕 

　　【前腔】堪赏。波平似掌。见深处缭绕歌声。隐隐齐唱。秀面罗裙认不出。绿叶红花一样。空想。藕断难联。珠圆却碎。无端新刺故牵裳。 
　　〔合前净〕美人。我把荷花比你容貌。那花怎么到得你。 

　　【前腔】相傍。较玉论香。将花方貌。恐花儿惭愧欲深藏。身共影。身共影。谁似根共心双。想象。娇面偎霞。芳心吸露。淸波溅处湿裙裆。〔合前净作醉介旦〕 

　　【前腔】堪伤。斜日衔山。寒鸦归渡。淹留犹滞水云乡。风露冷。风露冷。怎耐摧颓莲房。凄凉。共簇心多。分开丝挂。浣纱溪伴在何方。 
　　〔合前净〕我为你又醉了。〔旦〕大王。浦口风回。山头日落。回船去罢。〔净〕内侍们传令。去教各船宫女。尽执莲花。送娘娘归馆娃宫去。〔众宫女执花行介众〕 

　　【古轮台】日苍黄。兰桡归去遍船香。秋风吹急寒潮涨。莲歌争唱。况十里回塘。正値月儿初上。〔净对旦介〕冷眼端相。可憎模样。红裙宜嫁绿衣郞。顿然心痒。恨不得就上牙床。〔净作醉介旦背净介〕顚鸾倒凤。随蜂趁蝶。怎生拦挡。〔众〕归路暮云长。听空中响。馆娃高处奏笙簧。 
　　已到馆娃宫了。请大王爷娘娘入宫。〔净〕内侍们。连忙引花烛。到洞房中去。〔众应介众〕 

　　【前腔】千行。宛转灯烛辉煌。夹道裏罗绮盘旋。笙歌嘹喨。香雾氤氲。处处麝兰飘荡。〔净〕今夜欢娱。忙投罗帐。看双双被底效鸾凰。肯敎轻放。趁良宵恣意顚狂。〔做醉众扶介旦〕残香破玉。蹂红践翠。只得支吾勉强。〔众〕鸳瓦散飞霜。银河朗。娟娟残月下回廊。 
　　【尾声】〔净〕昏沈醉入洞房。〔旦〕听野外数声鸡唱。〔众〕但愿万岁千秋乐未央。 
　　〔净〕银箭铜壶漏水多。　　　　〔旦〕试看凉月堕红波。 
　　〔众〕吴歌楚舞欢未毕。　　　　〔合〕东方渐高奈乐何。 

　　第三十一出　定计 
　　【一翦梅】〔小生生末上小生〕海黑山昏剑气沈。誓奋雄心。未奋雄心。〔生末〕蛰龙困久夜长吟。欲作甘霖。定作甘霖。 
　　〔相见介小生〕寡人受怨旣深。劳心亦久。日夜焦苦。思复前仇。今兵甲颇精。粮草初足。欲乘此时伐吴何如。〔生末〕以臣度之。人谋未臧。天时未至。恐不可也。〔小生〕 

　　【宜春令】我千年恨数载心。积深雠栖迟到今。劳身焦思。似踏春冰心常懔。喜今日粮足兵强。肯终岁声呑气飮。我这衷肠二位大夫须审。〔生末〕 

　　【前腔】须多料。当细斟。奈天时今还未临。越国呵人民虽众。未曾遍受吾王荫。看我家计术还疎。料他们骄奢不甚。况彼忠良未死我讵能安枕。 
　　〔小生〕二位大夫。毕竟如何便好。〔末〕臣前进九术。缺一不可。一曰尊天神以祈其灵。二曰赉宝货以侈其忠。三曰进美女以惑其心。四曰遗大木以尽其财。五曰厚谷价以虚其国。六曰多金币以投其佞。七曰施反间以害其忠。八曰利甲兵以伺其虚。九曰待天时以乘其弊。〔生〕文大夫之谋甚善。今主公天神已尊。宝货已送。美女已进。奸佞已赂。兵甲已利。五术旣行。四术未尽。为今之计。只说我年谷不熟。将银一百万两。请籴谷一百万石。他贪银多谷少。必然见许。明年将谷种尽数蒸熟还他。令他谷种不生。人民饥死。如此则吴国之粮米尽矣。前夜天生神木二根。大二十围。长五十丈。主公可令匠人定以规矩。画以丹靑。镂以黄金。嵌以珍宝。进上吴王。他必定更起楼台。大兴工作。如此则吴国之财货尽矣。那时节伍员进谏。伯嚭必谮之。吴王必杀之。用佞害忠。民穷财尽。天时至矣。由是乘其伐齐。国内空虚。我兵长驱。势如破竹也。〔小生〕二位大夫之谋。敢不敬奉。但岁月易去。功名未成。如何是好。〔小生〕 

　　【绣带儿】淸秋转又西风凛凛。谁料鬓丝相寻。终不然任岁月奔驰。肯将那志气消沈。〔末〕间斟。天时人事臣已审。怕苟且机关先渗。窥天道昭昭祸淫。料满溢招灾。宴安生鸩。〔小生〕 

　　【前腔】雠深。靑衫袖重重泪沁。三载苦自顚■〈宀音〉。若如今只管牵延呵。可不干费了数载勤劳。枉捱过半世光阴。〔生〕我关心。主公羞愧亲见恁。敢淹滞不将身任。观星象兴隆自今。料气运回旋。终符图谶。 
　　〔小生〕旣然如此。就烦文大夫将神木送去。幷带白金一百万两。前去籴谷。眼望回报。〔末〕文种明日遂行。 

　　〔末〕送木兴工百姓劬。　　　　〔生〕输金籴谷太仓虚。 
　　〔小生〕不施万丈深潭计。　　　　〔合〕怎得骊龙颔下珠。 

　　第三十二出　谏父 
　　【凤凰阁】〔净丑上净〕重楼复殿。日对如花娇面。年来身子甚龙钟。想是精神劳倦。〔丑〕韶光如箭。便恣意荒淫有几年。 
　　〔相见介净〕朝来多承越王送神木二根。大二十围。长五十丈。从不曾见这等长大的。那伍员这老贼。又教我不要受他。我当初前王造姑苏台。甚是低小。我如今另起。要广八十丈。高三百尺。见二百里。太宰如何。〔丑〕绝妙。前日主公说道不见了魂灵。若造此台。主公的魂灵要飞在半天了。〔净〕休取笑。他年谷不熟。拿细丝银子一百万两。来籴谷一百万石。常年谷价满腔三钱一石。今每石到多了七钱。好笑伍员老贼。又教我不要与他。被我算定官领三钱。教百姓粜去。余银我自家收了。〔丑〕极好极好。我连年压上这些租债。算来将近十万石。主公。你十分之一也让十万银子。与伯嚭出脱了这些积年烂谷去。〔净〕你前日说道家道不济。〔丑〕亏了我家裏几个粗婢。日逐在家擗麻。做起来的。〔净〕又取笑。〔小外末上〕离却竹篱茅舍。来到玉殿金门。〔小外〕哥哥少待。待我通报。方可进来。〔小外进报介净〕着他入来。〔末进见介〕山人公孙圣拜见。〔净〕先生少礼。寡人昼卧姑苏之台。〔同前廿八出云云末拜伏介〕臣不敢言。〔净〕就说何妨。〔末〕臣该万死。怪哉大王之梦。应在兴师伐齐也。臣闻章者。战不胜走慞偟也。明者。去昭昭就冥冥也。两釜炊而不熟者。大王败走不火食也。黑犬嘷南嘷北者。黑为阴类。北走阴方也。两锹插宫墙者。越兵入吴。掘社稷也。流水入殿堂者。波涛漂没。宫一空也。后房声若锻工者。宫女叹息。声号咷也。前园横生梧桐者。桐可作俑。要殉葬也。怪哉大王之梦。应在兴师伐齐也。〔净怒介〕你那老奴。在我跟前。辄敢狂妄。王孙骆。你怎么寻这样人来恼我。唗。〔小外〕正是双手擘开生死路。一身跳出是非门。〔下末〕大王不须发怒。还有说话。你如今不要伐齐。快遣王孙骆解冠肉袒。拜谢勾越。则身家或可保也。〔丑〕闻公孙圣与伍员平日是结义兄弟。敢又是伍员教他来这等说。〔净〕老奴这等无理。力士石番何在。〔众应介净〕快与我牵出宫去。将铁锤击杀之。〔末仰天长叹介〕皇天皇天。知我之寃。忠而获罪。身死无辜。不要埋我。撇在山中。后作影响。以报大王。〔净〕力士。你可撇他在阳山。令豺狼食其肉。野火烧其骨。风沙■〈欺〉扬。骨肉净尽。何能为声响哉。快牵出去。〔众牵末下丑〕主公。公孙圣已死。还存伍员一人。闻得他前日使齐。把儿子寄在鲍氏。又常与太子往来。干出甚么好事。必定杀了他方绝后患。道犹未了。太子早到。主公。想又是伍员哄他来的。我且暂时回避。〔下小末挟弹持弓上〕一心忙似箭。两脚走如飞。适在宫外。遇着伍相国。说道我父王将一个好人来杀了。不免就进宫去谏他。〔拜见介〕爹爹。孩儿参见。〔净〕孩儿。你淸早打那裏来。衣裳鞋袜都是湿的。〔小末〕适到后园。闻秋蝉之声。孩儿细看。见秋蝉趁风长鸣。自为得所。不知螳螂在后。欲食秋蝉。螳螂一心只对秋蝉。不知黄雀潜身叶中。欲食螳螂。黄雀一心只对螳螂。不知孩儿挟弹持弓。欲弹黄雀。孩儿一心只对黄雀。不知旁有空坎。忽堕井中。因此衣裳鞋袜通被沾湿。〔净〕孩儿。只贪前利。不顾后患。天下之愚。莫过于此。〔小末〕爹爹。天下之愚。又有甚于此者。鲁承周公之后。有孔子之圣。不犯邻国。齐无故举兵伐之。以为遂有鲁矣。不知我爹爹悉其兵众。暴尸千里而攻之。爹爹以为遂有齐矣。不知越王出三江之口。入五湖之中。屠我国都。灭我宗社。天下之愚。莫过于此。〔净怒介〕孩儿。你这等小小年纪。那裏去学这些巧语花言。可恶可恶。〔小末〕 

　　【狮子序】频年见国势顚。怕恩情离间。虽知未言。终岂可坐视。不到亲前。〔净〕你还有甚么说话。由你说来。〔小末〕若论那废兴的运转。方将堕社稷。别宗灵。离山川。荒凉宫殿。〔净〕你那花嘴小厮。不晓世事。只管来胡搊。〔小末〕爹爹眼见此身做鬼。兀自恬然。 
　　〔净〕唗。你怎么就见得我要做鬼。〔小末〕 

　　【太平歌】爹爹你迷花酒不料已衰年。那越王积怨旣深。日夜招军买马。积草聚粮。只要来报仇。不想道他那含忿怨。三江中兕甲能挑战。六千人君子攻飞箭。只要馆娃宫裏去做家园。爹爹你准备杀声喧。 
　　〔净〕若依你说。我齐国一发不该去了。〔小末〕 

　　【赏宫花】爹爹心儿怎偏。齐邦路更悬。总是亲得胜。终要受迍邅。〔净〕我若胜了齐国。则名扬天下。怎么反受迍邅。〔小末〕爹爹。你齐邦一胜。遂欲霸诸侯。会盟北地。那时节越兵直入我吴国。却不是进退无门也。偃蹇。不通来去信。却不隔了江东勾践路三千。 
　　〔净〕孩儿。这是老太宰的好意。要我霸了诸侯。你明日继了宗祀。各国再没一个敢来欺负你了。〔小末〕爹爹。你道伯嚭是怎么样的人。 

　　【降黄龙】是个鹰鹯。他执柄当权。赋性奸邪。害良残善。〔净〕我闻你与伍员老贼往来。敢又是他的说话了。〔小末〕爹爹。伍员乃先朝老臣。有功王室。是个好人。前朝大老。若说他丹心堪对苍天。〔净〕他旣是个好人。怎么把儿子寄在齐国去了。〔小末〕他如今家在身存。先把个儿子寄去。只怕我们后日家亡国破。爹爹就要把孩儿寄与别人去。已无及矣。堪怜。他有儿投托。要投托孩儿的孤身是何年。〔净〕我如今早去早回就罢了。〔小末〕咳爹爹。我只怕南军易来。北军难转。 
　　〔净〕我这裏兵多将勇。他那裏马瘦人疲。谅这个越王常臣服我。难道他便敢来轻觑。〔小末〕 

　　【大圣乐】兵家事深奥难传。这机谋在一着先。若乘风弄檝浑忘远。逆浪裏怎回船。〔净〕好笑伍员那老贼的言语到中听。我的言语到不中听。〔小末〕儿须是爹爹的儿子应从敎。难道他是个闲人反受言。〔净〕我如今存下一万人马。令王孙弥庸助你把守在三江之口。防备越国便了。〔小末〕此事非容易也。■〈扌弃〉孤身报国。命赴黄泉。 
　　〔净〕凭你说上天去。我也只是不听。好笑孩儿识见昏。父言不听为何因。平生只有人投我。那见今番我怕人。〔下小末〕爹爹。我千言万语。只是不听。眼见国破家亡了。怎么回去见伍相国。〔外上〕 

　　【称人心】招灾揽祸。去逆浪狂风寻舵。小殿下。你爹行肯回船转舸。〔小末〕这机关浑闭紧。我从头说过。空费尽万语千言。只落得两眉双锁。 
　　〔外〕小殿下。若如此说。你做孩儿的不肯听。定然不济了。〔外〕 

　　【红衫儿】我不信亲儿曾说破。今却如何。我如今一定要死了。见你邦家覆。岂容坐卧。〔小末〕老相国。我只恨那伯嚭的老贼。弄得来遍地风波。我只恨他眼见得败叶辞柯。我却而今怎么。 
　　〔外〕小殿下。自今以后。我自去干我的事。你自去干你的事。从此吿别。不得相见了。〔小末〕可怜可怜。〔外〕我自离楚国之难。今到这裏。定道寻个好好的结果。不料又是这等。〔外〕 

　　【醉太平】婆娑。头颅尽白。谁知陷在地网天罗。小殿下。分离尔我。今生是罢了。他生去再当相助。〔小末〕老相国。你先死。我不久也就来了。知么。我孤身不久见阎罗。那伯嚭这老贼。我早伸诉。敎他地狱常堕。海深天远。悠悠此寃甚日消磨。 
　　〔小末〕国破家亡势不支。　　　　〔外〕孤臣孽子两分离。 
　　〔小末〕天长地久有时尽。　　　　〔外〕此恨绵绵无绝期。 

　　第三十三出　死忠 
　　【挂眞儿】〔净上〕眼见年华眞一瞬。只图快乐朝昏。近国皆投。遐方未顺。须自领三军前进。 
　　我夫差收楚服越。声振四方。只有齐晋二国未顺。必要伐他。昨遣太宰先领一枝军去。与齐战于艾陵之上。杀得他片甲不存。好笑伍员老贼。又教我不要伐他。如今到被我胜了。见我目下自家要去。必定又来谏我。太宰临行时。教我必杀那老贼。且待他来。自有区处。前日我坐殿上。见庭下四人相背而倚。一闻人言。则四散走去。我问羣臣。皆说不见。我昨日复坐殿上。见庭下两人相对。北向人杀南向人。我问羣臣。又说不见。不知为何。想只是伐齐战胜之兆。未可知也。〔外上〕社稷看看覆。君王渐渐昏。忠臣不怕死。怕死不忠臣。主公。伍员参见。〔净〕相国。你前日谏我不该伐齐。今太宰领得一枝兵去。就得胜了。我今日自率六军。誓平齐国。独霸诸侯。却不羞杀你。〔外〕臣闻天之所弃。先诱以小喜。方降以大灾。齐不过疮疥之疾。幸而胜之。不过小喜。越实乃腹心之病。一日发作。已是大灾。昨闻主公坐于殿上。见四人相背而倚。闻声走散。此国君失众之象。又闻北向人杀南向人。此以臣弑君之象。国家将亡。必有妖孽。主公觉悟。国或可保。若终昏蔽。身亦旋亡矣。〔净〕老贼多诈。是吴妖孽。我以前王之故。未卽行诛。今退自谋。毋劳再见。〔外〕昔前王不欲立汝。我以死争之。公子多怨我。我有功于汝。反赐我死。我一死何足惜。但恨吴宫尽生荆棘。越人掘汝宗庙耳。〔净〕老贼。你不忠不信。寄子鲍氏。有外我之心。速宜自裁。不得迟滞。〔外〕老臣不忠不信。前王必斥之。不得为前王臣。今得与关龙逢王子比干游于地下足矣。且臣也要先死。怎忍见主公就擒。我死后。须剔我目。挂我头于国之西门。以观勾践之入吴也。〔净〕老贼。你一死之后。当取汝尸盛以鸱夷之革。投之江中。使鱼鳖食汝肉。波涛漂汝骸。又何所知。又何所见。力士石番何在。〔众应介净〕你将我那钃镂之剑。付与老贼。速令自杀。快来回报我。〔下外跣足去衣提剑呼天介〕我为汝父忠臣。西破强楚。南服劲越。名扬诸侯。有霸王之功。今日背义忘恩。反赐我死。 

　　【北一枝花】哀哉我百年辛苦身。你只看两片萧疎鬓。我一味孤忠期报国。那裏肯一念敢忘君。千载勋就便是四海闻忠信。好笑我孤身百战存。尽功儿将社稷匡扶。尽心儿将社稷匡扶。那裏有竭心的把山河着紧。 
　　〔众〕老相国。你却纔说道西破强楚。小的们不晓得。你且试说一番。〔外〕 

　　【梁州第七】我若说起锄强楚的英雄凶狠。削荆城的事业功勋。我我我千军万马去当头阵。杀得他旌旗惨惨。杀得他兵马纷纷。杀得他只轮不返。杀得他片甲无存。我我我掘墓尸挞辱亡魂。践山川走散黎民。我我我送得个昭王逃入云中。昭王逃入云中。吓得个公主背出闺阃。掳得个夫人。与主上成婚。看宫殿烟尘。丘陵破损。踏平他社稷无根本。那时节诸侯惧。万方振。添得江东气象新。今日呵背义忘恩。 
　　〔众〕老相国。你却纔说南服劲越。小的们不晓得。老相国再说一番。〔外〕 

　　【牧羊关】我转战度稽山月。提兵泛瀚海云。送得他上山顚辟易逡巡。霎时裏宗庙荆榛。顷刻间城池齑粉。娇滴滴的夫人亲洒扫。貌堂堂的国主做编民。囚他在马坊中三年久。那时方显得声名天下闻。 
　　〔众〕老相国。你有这等功劳。大王爷怎么这等待你。〔外〕 

　　【四块玉】他他他今将正直诛。到与那奸邪近。鎭日价淫声美色伴红裙。酒杯儿送入迷魂阵。那裏管社稷危。那裏管人民窘。那裏管亲生儿别处分。 
　　〔众〕老相国。你那裏就见得国破家亡。只管苦谏。你太性急了些。〔外〕 

　　【哭皇天】他他他齐国去忙前进。那裏管越王的随着脚根。那裏管兵戈拥定三江口。那裏管战船泊在五湖滨。我只怕勾践将姑苏来垦。总就有三华瑞露。九转灵丹。卢医妙手。扁鹊神针。也医不活你吴邦众子孙。我只落得孤身先死。怎忍见宫殿作尘。 
　　〔内鸣锣催介众〕大王爷催迫。求老相国早早自尽。〔外〕 

　　【乌夜啼】从今去拜别了吴家宗庙。相辞了吴国人民。我老妻一任他死和存。娇儿那裏去通音信。我如今■〈扌弃〉却孤身。回报前君。慢慢的将前情一一细评论。前情一一细评论。诉说我一生辛苦无投奔。伯嚭。你那个贼子呵。我不放空追寻紧。你那裏走难逃遁。只教你上天无路。入地无门。 
　　〔内催介〕老相国早早自尽。大王爷专等回报。〔外〕你不要慌。我是个好汉。就去了。 

　　【尾声】一生猛烈把头颅刎。提着靑锋剑一根。要与前世龙逢做亲近。数十年的伍员一霎时身殒。试看渺渺钱塘英灵向浪头滚。 
　　〔丢剑下场介众〕老相国已死。回覆大王爷去。正是三尺钃镂悬白首。一生忠义贯丹心。〔下〕 

　　第三十四出　思忆 
　　〔末扮内臣上〕龙槛沉沉水殿淸。禁门深锁寂无声。君王去后舞衣冷。日暮水漂花出城。自家掌管馆娃宫一个内监是也。昨俺大王爷伐齐。要与娘娘同去。娘娘身子不好。独居宫中。怎么这时候还不见梳洗。只得在此俟候。〔净丑扮宫女上净〕 

　　【雁儿舞】傅粉涂朱。谁嫌貌丑。遇内监拖番。帘边空辏。〔丑〕被咱拿住不害羞。提着红裩殿中走。 
　　〔净丑〕老公公万福。〔末〕张风桃李月梅姐拜揖。每常间不曾见你欢天喜地。今日为何这等喜地欢天。〔净丑〕不瞒你说。常时大王爷在此。朝朝寒食。夜夜元宵。那裏有些工夫闲耍。前日伐齐去了。娘娘又身子困倦。日日在洞房中将息。我们甚是闲暇。如何教我不快活。〔末〕便是。不知娘娘近来身子怎么这等困倦。〔净丑〕你不晓得。想被大王爷日夜弄坏了。〔末〕难道是这等。〔净〕不要说大王爷见了娘娘欢喜。就是我前日娘娘要我做嘴。我勉强与他做得一做。满口儿都是香甜的。〔末〕说谎。难道娘娘要你做嘴。〔净〕你不晓得。福建前日进一种海味。唤做西施舌。被我偷些尝尝。妙不可言。这就是与娘娘做嘴一般了。〔末〕好话。〔丑〕娘娘前日乳痒。也央我搔乳。我便吮他一吮。不觉满身都麻瘼了。〔末〕又说谎。难道娘娘要你搔乳。〔丑〕不瞒你说。前日吴淞江进上河豚白来。唤做西施乳。大王爷吃剩了。也被我尝得一尝。妙不可言。这便是吃娘娘的乳一般了。〔末〕一发好淡话。若依二位这等说。我也曾枕娘娘的臂哩。〔净丑〕却怎么。〔末〕前日金坛进上莲花藕。白又白。嫩又嫩。唤做西施臂。常时伏侍大王爷在水殿上。到夜间困倦打盹。就把他来做个枕头。这就是枕娘娘的臂一般了。〔净丑〕老公公。这话好不淡哩。环佩声响。想是娘娘出来了。〔旦手持溪纱上〕 

　　【喜迁莺】年年重九。尙打散鸳鸯。拆开奇耦。千里家山。万般心事。不堪尽日回首。且挨岁更时换。定有天长地久。南望也。绕若耶烟水。何处溪头。 
　　〔末净丑〕娘娘叩头。〔旦〕起来。我身子困倦。怕人闹炒。你们都到前殿俟候。待我静坐一回。〔末净丑应下旦〕〔千秋岁〕别馆寒砧。严城画角。一派秋声□寥廓。东归燕从海上来。南来雁向沙头落。若耶风。稽山月。宛如昨。无奈被他身来缚。无奈被他情担搁。可惜风流总闲却。当初慢留溪上语。而今误我楼头约。梦阑时。酒醒后。思量着。我西施自从到吴。不觉三载。领本国主公之命。记范蠡相公之言。教我哄诱吴王。恣意淫乐。眼见得吴国将有败亡之兆了。但岁月淹留。归期未卜。一向不知我父母安否何如。不知范相公功业何如。又不知我国家兴复事何如。正是汉皋仙去。环佩空留。浙水人遥。溪纱犹在。好伤感人也。 

　　【雁鱼锦】追思浣纱溪上游。笑无端邂逅求婚媾。辗转料那人不虚谬。听他亲说与我缘由。料他们应不便干休。痴心认好逑。只道断然的到底成佳偶我未谙练的性儿况且年纪幼。 
　　【二犯渔家傲】堪羞。岁月迟留。竟病心凄楚。整日见添憔瘦。停花滞柳。怎知道日渐成拖逗。问君早怜国被幽。问臣早他邦被囚。问城池早半荒丘。多掣肘。孤身遂尔漂流。姻亲谁知挂两头。那壁厢认咱是个路途间霎时的闲相识。这壁厢认咱是个绣帐内百年的鸾凤俦。 
　　【二犯渔家灯】今投。异国仇雠。明知勉强也要亲承受。乍掩鸳帏。疑卧虎帐。但带鸾冠。如罩兜鍪。溪纱在手。那人何处。空锁翠眉依旧。只为那三年故主亲出丑。落得两点春山不断愁。 
　　【喜渔灯】几回暗裏做成机彀。一心要迎新送旧。专待等时候。又还愁。夜寒无鱼。满船月明空下钩。赢得云山万迭家何在。况满目败荷衰柳。敎我怎上危楼。他这裏穷兵北渡中原马。何日得报怨南飞湖上舟。 
　　【锦缠道】谩回首。这场功终须要收。但促急未能酬。笑迁延羞覩织女牵牛。断魂寻行春匹俦。飞梦绕浣纱溪口。俺这裏自追求正是归心一似钱塘水。终到西陵古渡头。 
　　一道淸泉接玉沟。　　　　君王行处不曾秋。 
　　谁言水是无情物。　　　　也到宫前咽不流。 

　　第三十五出　被擒 
　　【金蕉叶】〔小末领二军上〕身危国危。俺爹爹迢遥怎知。欲死战军心未齐。待逃亡邦家已矣。 
　　岧峣试一临。虏骑俯城阴。不辨风云色。安知天地心。营开江月近。战苦阵云深。日夕更楼上。时闻横吹音。自家吴国太子友。领父王命。把守江口。以备越寇。谁知国家精锐。尽往伐齐。虽付我老弱万人。百不当一。越王亲率兕甲十万。君子六千。直渡太湖。我连输数阵。屡遭飞箭。体被重伤。鼓衰兮力尽。矢竭兮弦绝。战矣哉暴骨砂砾。降矣哉终身夷狄。今帐下止存得三四百人。被他重重围住。眼见得一命只在目前了。闻得伍相国已赐自尽。我的此身又何足惜。只是爹爹在外难归。母亲在宫忧骇。可怜可怜。我吴自泰伯传至今日呵。非一朝也。 

　　【小桃红】千年故国。百世洪基。僻守江东地也。一旦听奸佞。忠义尽诛夷。全不想国倾危。一心要抗西秦。灭东齐。收三晋也。弄得来满目山河千点泪。我如今呵。欲进徘徊。欲退更何之。〔内发喊众扮越兵上介〕 

　　【刬锹儿】重重四下干戈砌。团团八面虎狼威。巡行遍营垒。休敎溃围。〔合〕锣声要齐。鼓声要起。若有疎虞。便来杀你。 
　　奉文元帅将令。前军仔细着把守东南西南二路。放出吴太子者。不论正将偏裨尽行处斩。〔下小末〕这是我爹爹自家干出来的。我也顾他不得。只是我社稷宗庙。一旦灭亡。可怜可怜。 

　　【下山虎】江山云暗。社稷烟迷。满眼凄凉景。敎人怎不痛悲。今日到此呵。管不得老母孤单。说甚爹爹远离。看天外孤鸿北海回。要写封音书去。怕水远山遥无可寄。顷刻将作鬼。白骨乱堆。血污游魂何日归。〔内又发喊众上〕 

　　【刬锹儿】沿江整整排车骑。连山处处列旌旗。喧呼动天地。军声似雷。 
　　〔合前〕奉范元帅将令。后军仔细着把守东北西北二路。放出吴太子者。不论正将偏裨尽行处斩。〔下小末望北拜介〕 

　　【蛮牌令】父亲呵未报得你恩义。母亲呵知何日向慈帏。伯嚭。你这老贼。我身虽死。一点寃心还不死。到地底便追随。军校们。你听四下裏几更鼓了。〔众〕四下裏鼓角乱鸣。不知几更。〔小末〕你看怎么忽起一阵怪风。想是越兵入营来了。看一阵怪风飘突。更半营残月凄其。听谯楼鼓角乱吹。望营门杀气迷离。 
　　〔众上介〕连日吴军被我们都杀尽了。想营中存不得几百个人。我们如今都要上前杀将进去。〔见小末介〕小殿下。这时候还不投降。更待何时。〔小末仗剑出斗介〕你勾践受我父王不杀之恩。今日背叛。我到降你。〔众夺小末剑介〕我越国也有小小石室一所。瘦马几匹。请小殿下枉顾一枉顾。〔小末〕 

　　【尾声】悠悠顷刻离尘世。黄泉有梦也难归。不似人间的海角天涯。 
　　〔众拘小末下持火把上〕我们乘胜杀上前去。先把那姑苏台烧了。〔做烧台介旦立城上介〕越国众兵听着。我就是越国西施。今作吴国夫人。传示范文二位大夫。吴国大王又不在此。不得惊吓我。你暂且收兵回去。〔众跪应介〕旣是西施娘娘说。我们暂且回覆二位将军去。正是暂听城上佳人命。且偃营中大将旗。〔下〕 

　　第三十六出　飞报 
　　【金珑璁】〔净丑上〕齐邦今服我。要看三晋如何。今转战渡黄河。〔丑〕诸侯俱听命。谁似我功多。看奏凯发长歌。 
　　〔相见介净〕太宰。我提兵北征。齐邦已服。今同我鲁公弟会晋公午于黄池。要行齐桓晋文故事。昨已渡河。兵临晋境。欲为盟主。遂霸诸侯。太宰意下如何。〔丑〕吴乃泰伯之后。晋乃唐叔之后。同为姬姓。吴国为尊。这盟主决该是我们。谁敢夺得。〔众扮探子上〕奔驰如过电。倏忽似流星。报报报。〔净〕探子。你那裏来的。报甚事。〔众〕本国来的。报军情事。越王勾践统领兕甲十万。君子六千。出五湖之中。入三江之口。已过檇李。直抵姑苏。将勇兵强。一言难尽。〔净〕有这等事。 

　　【六么令】我山河环拱。这威风独压江东。越王勾践昔孤穷。常臣服甚飘蓬他如何擅把兵戈动。如何擅把兵戈动。〔众〕 

　　【风入松】他秋风剑戟倚崆峒。兕甲十万喧哄。六千人君子亲随从。兵戈摆密无纤缝。辕门下都是长刀大弓。人似虎马如龙。 
　　〔丑〕前日主公已令太子同王孙弥庸统领精兵。把在江口拒敌了。〔净〕 

　　【六么令】孩儿凶勇。领精兵江上相冲。况弥庸扶助甚豪雄。能杀贼定成功。今朝难道能无用。今朝难道能无用。 
　　〔众〕大王爷不要说起。我家太子可怜可怜。〔净〕怎么。〔众〕 

　　【风入松】一身转战作先锋。单鎗独马飞鞚。亲遭暗箭身重伤。〔净〕那时节却怎么。〔众〕卽时收兵回寨。军马止存得十分之一。又都是伤刀带箭的。逃回寨不禁疼痛。他黑夜斩关入营。我兵和将一齐空。 
　　〔净〕这等说。我家太子被他拿去了。〔众〕不要说。像是拿去就杀了。〔净〕兀的不痛杀我也。〔丑〕主公。敢是他说谎。没有此事。〔净〕探子。我且再问你。〔净〕 

　　【六么令】苏台云耸。遍周遭尽是崇墉。我家西施娘娘住在此处。佳人日夜住其中。多娇怯怕边烽。兵戎难道也曾骚动。兵戎难道曾骚动。 
　　〔众〕大王爷。不要说起。姑苏台通被他烧尽了。〔丑诨介〕不要慌。再造。〔众〕大王爷的龙舟。通被他掳去了。亏了娘娘登城。分付越兵。不可在此搅扰。如今打从海道入江来了。〔众〕 

　　【风入松】苏台烧得遍天红。骇得人来怕恐。层楼叠阁连飞栋。都做了一场春梦。全亏娘娘建功。由海道入江中。 
　　〔净〕我道亏了我家的美人了。我且再问你。他由海道入江来做甚么。 

　　【六么令】波涛汹涌。况迢遥大海多风。姑苏隔绝路难通。来江上定相逢。想应要进周家贡。想应要进周家贡。 
　　〔众〕大王爷还不晓得。不是来进什么贡。他入江来要绝我家的归路。 

　　【风入松】他拥军江上阻兵戎。若遇着定要交锋。后军范蠡前文种。断归路无门投送。望吴国云山万重。怎能彀出樊笼。 
　　〔净〕探子。我通晓得了。生受你。赏你元宝一个。不要对人说。〔众〕谢大王爷。〔下净〕太宰。如今怎么好。前日哄我放勾践是你。劝我伐齐又是你。要我杀公孙圣伍相国又是你。如今怎么好。〔丑〕主公。这都是主公自家的主意。我伯嚭在中间不过略撺掇得一撺掇。若主公那时不肯。我也罢了。〔净〕你看辕门外有甚么人到。想是晋国差来的了。却纔帐下有七个军校。听得探子说话。必然走漏消息。太宰。你与我都拿去杀了。〔丑应下外扮晋大夫董褐上〕早奉晋王命。忙投吴帐来。下官晋国大夫董褐是也。奉主公命。来见吴王。不免竟入。〔进见介〕吴国大王。晋国下大夫董褐参见。〔净〕董大夫少礼。大夫到此何干。〔外〕奉本国主公命。来请会盟之期。兼议何国合为盟主。〔净〕大夫。吴乃泰伯之后。晋乃唐叔之后。虽同为姬姓之国。我实有长兄之尊。若欲歃血。吴当为先。晋宜次之。鲁又次之。期在明日午时。不可迟滞。〔外〕敬领尊命。回复主公。〔下净〕王孙骆大夫那裏。〔小末〕主公。王孙骆参见。〔净〕大夫。我前日不听公孙圣伍相国之言。今日果然勾践入吴。杀了太子。烧了姑苏台。他由海道直进长江。我今拥兵晋郊。归路甚远。将不会盟而图归乎。将会盟而先晋乎。〔小末〕主公。若不会盟而归。则越人益以我为怯。必竭力以绝我归路。齐宋必以我为败。将夹沟以击我回军。则我辈俱无生路矣。若会盟而先晋。则晋执诸侯之柄。必率我以见天子。我归吴益迟滞矣。不如昏夜饭军饲马。暗行而前。直达晋城。以决胜负。如此则必先执诸侯之柄。我之进退。绰绰然有余裕矣。〔净〕大夫之谋甚善。可速传令各营将士。二更造饭。三更结束。人要衔枚。马要摘铃。弓要上弦。刀要出鞘。杀到晋城。不许迟慢。违令者斩。〔小末传令介〕正是金鼓兼程进。旌旗背水陈。莫辞一夜苦。要保万全身。〔下〕 


　　第三十七出　同盟 
　　【胡捣练】〔生扮晋君众扮军校上生〕河西地久升平。文公霸后称强盛。岂料吴人来犯境。恃强凌弱要先盟。 
　　自家晋国寡君名午的是也。恪守封地。尽忠王朝。不料吴王恃强。提兵犯境。要会黄池。求为盟主。昨已遣董大夫请盟。怎么这时候不见回来了。〔内吴军鸣锣叫喊介生〕将校。郊外为何杀声震天。〔众〕启爷。吴王提兵。亲到城下。只要厮杀。不知何故。道犹未了。董大夫早到。〔外进见介〕主公。董褐参见。〔生〕大夫少礼。遣大夫请会盟之期。今吴兵竟自临城何也。〔外〕臣见吴王。他说道吴乃泰伯之后。晋乃唐叔之后。若会盟歃血。吴先之。晋次之。鲁又次之。期在日中。今侵晨来犯。必有其故。请主公同小臣登城问之。看他怎么说。〔生〕正是。〔外做登城问吴军介〕晋国寡君。敬问吴国大王。昨约日中会盟。今乃越次而造敝邑。敢问其故。〔净内应介〕天子有命。周室微弱。诸侯贡献。不入王府。缘无姬姓之助。晚来连遣数使。来吿寡人。今急欲定盟。以征一二不供王事之国。会期旣迫。恐事之不集。为诸侯笑。寡人欲决一战。尽在今日。胜则我为盟主。君来事我。不胜则君为盟主。我来事君。恐又劳使者远来。乃亲听命于籓篱之外。〔外〕主公。吴王欲决一战。以为盟主。臣观其颜色。似有大忧。小则爱妾嫡子死。大则越兵必入吴。今其势甚毒。不可与争。就许先盟。以待其变。〔生〕只凭大夫。可回报之。就请吴鲁二君。同赴黄池之会。〔外〕领命。〔复出对吴王介〕晋国寡君。敬吿吴国大王。吴当为盟主。敢不顺从。就请吴鲁二位大王。同赴黄池之会。〔净扮吴王小生扮鲁君丑扮伯嚭末扮季孙斯上净丑〕 

　　【烧夜香】千军万马独专征。各国诸侯谁不战惊。今到黄池早会盟。〔小生末〕早会盟。江左武功成。须省。各要和谐。从今莫竞。 
　　〔众报介〕吴鲁二国大王到了。〔生出接净小生同拜介净〕晋公弟。鲁公弟。独霸中原数百州。黄池今日会诸侯。〔生小生〕吴公兄。包茅重入归天上。王祭还供尽海头。〔丑末外〕伯嚭董褐季孙斯参见。〔净生小生〕诸大夫少礼。〔净〕晋公弟。鲁公弟。你家先祖周公唐叔俱称我家先祖泰伯是伯祖。今日会盟歃血。我当为首。晋公弟次之。鲁公弟又次之。〔生小生〕吴公兄之言。敢不听命。〔净〕今一依齐桓公葵丘之会故事。速取歃血盆过来。〔净跪歃血介〕凡我同盟之人。旣盟之后。有不尊周室。不睦邻国者。有如此血。〔生小生歃血同净介外〕会盟已完。请各大王赴宴。〔生〕将酒过来。〔送净介〕愿吴公兄千岁。〔送小生〕鲁公弟同之。〔生〕 

　　【梁州序】三邦齐会。一时同姓。最喜亲盟折证。年年修职。及时贡献王庭。〔小生送净生酒介〕愿吴公兄千岁。鲁公兄同之。但愿皇图万载。列国千秋。寿并南山。永车书今一统尽澄淸。会看周公礼乐兴。〔合〕剑履肃。冠裳映。看兄酬弟唱能恭敬。跻化域。共欢庆。 
　　〔净送生小生酒介〕晋公弟。鲁公弟。满飮此杯。〔净〕 

　　【前腔】黄花时候。淸秋风景。劲翮长空驰骋。〔携丑手前行介〕苏台缥缈。堪怜塞雁孤征。〔丑低唱介〕羞见衔芦北渡。避弋南飞。不受些儿警。〔生小生私语窃听介净低唱介〕此身如只侣失羣鸣。〔回转身高唱介〕看耸翼翱翔到海冥。 
　　〔合前丑末外进酒介〕愿各大王殿下千岁。〔丑末外〕 

　　【节节高】干戈四海淸。享安荣。烽烟处处皆平静。天王圣。万国宁。诸侯顺。羣邦谁似姬家盛。定看海宇扬名姓。〔净〕谯楼上几更了。〔众〕二更了。〔净〕传下号令。酒席一散。各国俱拔营回去。〔众传令介合〕离筵一散各回营。辕门火速传飞令。〔丑末外〕 

　　【前腔】楼头鼓角声。已三更。西风萧瑟征衣冷。旌旗整。牧马鸣。边笳竞。凯歌簇处欢声振。三军个个敲金凳。 
　　〔合前生末小生外别净先下净〕王孙骆大夫那裏。〔小外上〕王孙骆参见。主公有何分付。〔净〕与我吿劳于周。兼领一军断后。以备齐宋追赶。太宰。我与你就拔营回去。再不可迟矣。〔丑〕正是。〔净丑先下小外〕主公。你听信奸佞。诛杀忠良。变生邻邦。兵留他境。欲去怕越兵阻其前。欲留恐齐宋议其后。今遣我小臣吿劳于周。领兵断后。君父有难。死生从之。敢不听命。不免去走一遭。只是主公。你今日就到家也是迟了。 

　　【尾声】江东此去程途亘。想三吴百姓震惊。可惜几百尺苏台一旦倾。 
　　苏台烽火绮罗空。　　　　尙想靑山绕故宫。 
　　谁道提兵到齐地。　　　　却敎黄蝶领春风。 

　　第三十八出　誓师 
　　【似娘儿】〔小生贴生末净丑领众上小生〕日夕履危基。笑十年未脱戎衣。〔贴〕深雠要报休迟滞。〔生末净丑〕弓刀簇拥。三军喧哄。更兼万马奔驰。 
　　〔相见介生末〕主公。一向吴之所以未亡者。以内有太子之贤。外有伍员之勇。今太子阵殁。伍员谏诛。况我十年生聚。十年教训。兵精粮足。弓强马肥。乘他将渡江时。千里疲敝。我兵直冲其前。齐宋两蹑其后。不早截杀。更待何时。〔小生〕多承教训。但恐我兵一出。家国空虚。倘有他虞。如何是好。〔生末〕臣闻夫人性行威严。患难相保。凡宫中之事。事无大小。悉以委之。必能内政肃淸。宫阙整饬。大夫泄庸计倪。才猷素闻。忠勤茂着。凡国中之事。事无大小。悉以委之。必能外教修明。朝野宁谧。主公虽出。亦无忧矣。〔小生〕旣然如此。请夫人向屛而立。寡人背屛而拜。自今已后。军中有事。罪在寡人。宫中有事。罪在夫人也。〔贴〕敢不受命。〔小生送贴下小生〕泄大夫。计大夫。请二位向垣而立。待寡人背垣而拜。自今以后。临敌不战。军士不练。罪在寡人。土地不修。粮草不继。罪在大夫也。〔净丑〕敢不受命。〔小生送净丑先下生末〕内外政教。旣已委人。但师行而前。全在赏罚。请主公卽日登坛行令。〔小生做登坛介〕众将官过来。今日登坛。可斩死囚三人。以狥于军。曰有货财相通者。有如此囚。〔众应介小生〕明日至郊外。可斩死囚三人。以狥于军。曰有队伍不整者。有如此囚。〔众应介小生〕后日至境上。可斩死囚三人。以狥于军。曰有淫逸不率教者。有如此囚。〔众应介小生〕军中有亲老无昆弟奉养者以吿。〔众〕小人有父母。年已七十岁了。〔小生〕我有大事。汝有老亲。汝为我死。无人奉养。放汝归去。待父母亡后。方图用汝。〔众〕谢爷爷。〔小生〕军中有兄弟四五人同在此者以吿。〔众〕小人兄弟四人在此。〔小生〕我有大事。汝有兄弟皆在此。我若战败。则汝宗祀俱绝。可令一人归去。〔众〕谢爷爷。〔小生〕军中有疲癃残疾者以吿。〔众〕小生一只眼是瞎的。一只腿是坏的。〔小生〕我有大事。汝有残疾。放汝归去。待好了用汝。〔众〕谢爷爷。〔小生〕军令已申。卽可前进。但我屯军江南。彼屯军江北。如何迎敌便好。〔生〕待昏黑时。臣将左军。衔枚泝江而上五里以待。文大夫将右军。衔枚踰江而下五里以待。交至半夜。两军击鼓鸣锣。齐声呐喊。吴王必分兵敌我。主公那时可亲率君子六千。衔枚暗渡。直捣吴营。左右夹攻。表裏受敌。无不胜矣。〔小生〕旣然如此。就领兵前去。〔众应介小生〕 

　　【三学士】数载辛勤期雪耻。今朝始得驱驰。营中已听君王令。看阃外高悬大将旗。〔合〕此去姑苏三百里。誓鞭敲金凳归。〔生末〕 

　　【前腔】当日亲曾投浙水。而今始整戎衣。看三军剑掣浮云气。况万骑弓弯明月辉。〔合前〕 

　　〔小生〕谈笑挥戈莫受降。　　　　〔生〕金鞭投处渡长江。 
　　〔末〕苏台面缚君臣到。　　　　〔合〕伯嚭夫差共一双。 

　　第三十九出　行成 
　　【天下乐】〔净旦上〕满目西风木叶黄。秋来杀气遍林塘。〔旦〕试听刁斗疑淸漏。不似吴宫一夜长。 
　　〔相见介净〕美人。我自齐晋回来。正要朝欢暮乐。不料国破家亡。看起来。只因当初不听好人之言。今日致有如此。前日我兵在江北。越兵在江南。尙图一战。以决存亡。不料勾践这厮。将左军屯在上流。右军屯在下水。两面夹攻。我只得分兵策应。他到蓦地亲领中军。半夜潜渡。直抵我垒。一时抵敌不过。被他杀得片甲不存。如今收拾得些残兵败卒。栖此姑苏之上。还干得甚么事来。美人。烦你传示你家勾践侄儿。只说看你做姑娘的面。饶了这个老头儿罢。〔旦〕大王放心。妾自有道理。〔净〕千年霸业空。四野军声沸。试看斗牛间。昏腾横剑气。〔净〕 

　　【朝天子】剑气昏腾牛斗傍。谩对靑灯舞泣数行。怎能彀馆娃深处醉红妆。笑吴王。当初谁遣到齐邦。却凄凉故乡。却凄凉故乡。 
　　〔旦〕勾践侄儿最听奴家说话。大王不必烦恼。自有妾身在此。且自图欢乐。再作区处。妾貌如桃花。蛾眉为君画。合殿独承恩。中宵纔舞罢。〔旦〕 

　　【前腔】舞罢中宵入洞房。笑倚东窗下白玉床。看微微残月下回廊。伴君王。芙蓉小帐焚香。且风流几场。且风流几场。 
　　〔净〕虽然如此。你家勾践侄儿那裏知道我和你这等相好。必须着一人去说。或者他便收兵回去。〔旦〕前日的事。都是太宰弄出来的。今差他去。怕他不去。〔净〕正是。美人你且回避。待我唤他出来。太宰那裏。〔旦背语介〕闭门不管窗前月。分付梅花自主张。〔下丑上〕伯嚭参见主公。有何分付。〔净〕你这个花脸小人。油嘴老贼。〔丑〕怎么便破口。〔净〕你弄得我一个国家七零八碎。送得我一个身子七上八落。如今怎么好。〔丑〕常言道可与共安乐。亦可与共难患。当初主公欢喜。伯嚭也欢喜。如今主公烦恼。伯嚭也烦恼。难道主公目今受苦。伯嚭到快活不成。〔净〕不要胡说。当初文种来请行成。我甚不肯。都是你撺掇我。勉强应承了。今日只得也要去请行成。你须索与我走一遭。〔丑〕当初来请行成。其实有我这等好人撺掇。主公就许了。我今去时。范蠡是一个奸险的小人。文种是一个古怪的汉子。就是越王许了。他两个怎么肯。〔净〕终不然不去不成。〔丑〕去是去。只是一节。记得他当初先来求我。送我黄金五千两。彩□五千匹。白璧十双。美女两个。礼尙往来。今日空手。教我怎么去。〔净〕我到不晓得你受了他许多东西。我如今那裏管你。自去陪出来。〔丑〕黄金彩段白璧。一向都消花尽了。只剩得两个妇人。年深月久。被我都弄坏了。怎么去得。〔净〕也罢。我只得收拾东西与你去。〔丑〕又有一说。我去时他若不许也罢。他若相许。如何好。〔净〕却怎么。〔丑〕他家当初有好人文种治国。范蠡从君。做出今日许多事业。我家只有伍员晓些世事。太子少年老成。今皆吿别去了。止存得区区一人。又是要受用不奈烦的。终不然许了行成。到是我同主公去不成。〔净〕唗。你哄我杀伍员幷太子。以致今日国家没人。你若不去。当初赐伍员钃镂剑在此。〔丑〕主公。我取笑说。就发恼起来。我便去便去。行成的事。一如他前日故事便了。〔净〕 

　　【一封书】皇天降祸殃。老景艰难眞可伤。伊今到彼邦。这言辞要审详。君请为臣妻作妾。情愿三年住马坊。〔合〕办行装。过钱塘。须万岁山呼拜越王。〔丑〕 

　　【前腔】别君去异乡。与伯嚭今朝甚么相。主公。他的粪也要尝。这腥臊却怎当。打点燋头幷犊鼻。管取和他做一场。〔合前〕 

　　〔净〕祸兮福所伏。　　　　〔丑〕福兮祸所依。 
　　〔净〕试看檐头水。　　　　〔丑〕点滴不差移。 

　　第四十出　不允 
　　〔丑上〕暑往寒来春复秋。夕阳西下水东流。将军战马今何在。野草闲花满地愁。自家伯嚭。当初随了主公。因人成事。栖越王于会稽之巓。败齐师于艾陵之上。何等威势。何等煊赫。谁料被越追赶。旣败于囿。复败于役。又败于郊。犹如丧家狗。好像落汤鸡。今日到教我请行成。两日拿了礼物在范文二大夫营前俟候。他们是个淸官。不要钱的。闻说道都在越王帐中议事。如今只得往辕门首打听。想必有个消息。此间已是辕门。不免俯伏则个。〔生戎衣上〕将军出辕门。耿介当风立。诸将欲言事。逡巡不敢入。兀的那辕门下俯伏的是什么官。〔丑〕小臣是吴国太宰伯嚭。〔生〕老太宰请起。〔丑〕越国大王爷在上。小臣怎敢。〔生〕老太宰到此贵干。〔丑〕孤臣夫差。敢布腹心。昔日得罪于会稽。我夫差不敢逆大王之命。卽许行成。今大王举兵而诛下国。下国敢不惟命是听。意欲以今日之姑苏。卽如前日之会稽也。伏乞大王哀而许之。〔生〕我进去就启上主公。若有文表。卽此披宣。〔下丑〕 

　　【驻云飞】江上孤臣。伏乞君王听诉因。念衰迈多艰窘。急迫无投奔。我君情愿做编民。妻为妾媵。贡献王庭。礼物年年进。敢忘皇天父母恩。 
　　〔生上〕太宰。主公有命。昔会稽之事。天以越赐吴。吴不肯受。今天以吴赐越。越岂可逆天之命乎。实难从命。〔丑〕当初我家主公。只凭伯嚭做主。许越行成。今老大夫独不能与吴做主。〔生〕太宰。只因你吴王凭你作主。致有今日。我主公岂肯听我。〔丑〕范大夫。想你是推调了。文大夫在何处。敢求一见。〔生〕太宰少待。待我请他出来。〔下末戎服上〕结绶金马庭。高议云台上。昔为幕下宾。今作营中将。老太宰请起。〔丑〕下官岂敢。我主公多拜上老大夫。向年行成。只凭老大夫之言。就见许了。今欲一依会稽故事。君请为臣。妻请为妾。伏乞大王怜而赦之。〔末〕我与你启上主公。若有文表。再当披宣。〔下〕 

　　【前腔】〔丑〕吴国游魂。再拜君王听诉因。念城阙如齑粉。宫殿成灰烬。我君情愿受邅迍。任亲尝粪。石室羁囚。不要说三年。便十载亲承认。祝赞皇图万万春。 
　　〔末上〕太宰。主公有命。寡人早朝晏罢。辛勤十年。专为夫差。岂能一旦弃之。况天与不取。反受其咎。实难从命。〔丑〕文大夫。向年多承见惠许多礼物。今日送上。比旧加倍。黄金万两。锦段万疋。白璧二十双。美人四个。一送范大夫。一送文大夫。因二位不在营中。不敢擅送。没奈何再望撺掇一声。〔末〕老太宰请起。我悄悄对你说。此事断然不成了。为今之计。不如撇了你家主公。及早回去。收拾家私。竟奔过钱塘江来。我们都是受你恩惠的。难道不与你个大夫官做。〔丑〕谢大夫。此计甚妙。下官就此吿辞了。 

　　〔末〕劝君急急早回车。　　　　〔丑〕不许行成莫浪嘘。 
　　〔末〕休恋故乡生处好。　　　　〔合〕受恩深处便为家。 

　　第四十一出　显圣 
　　〔外扮伍员上〕浩荡君恩似海深。鸱夷漂泊任浮沈。波涛来往岂无意。欲洗孤臣不二心。我伍员自从赐剑杀身之后。玉帝因见我忠义。欲显我英灵。封为钱塘江之神。白马素旌。雪袍银甲。随波上下。依潮往来。今闻我兵战败。越将入吴。我且坐据胥门。待其兵到。疾风震雷。飞石扬沙。要他拜求。方可假道。正是平生多勇烈。死后有神灵。〔侧首高坐介生末领众上〕众将官听着。我今追赶吴寇。已过松陵。须连夜杀入城去。〔众〕禀上二位老爷。远远望见胥门城上一个神道。目如熛火。头若车轮。须发四张。光射数里。不敢前去。〔生末〕待我去看。呀。果然是一个神道。好骇人也。 

　　【四边静】胥门城似阎罗殿。神通实灵显。头大似车轮。目光若飞电。〔合〕欲待向前。不禁惊颤。毕竟是何神。公然昼出现。 
　　〔内鸣锣介生末众作倒跪对城上介〕想是伍相国的阴灵。须当拜求。大吴老相国伍公在上。小官等奉主公命过此。愿乞假道。〔外〕范大夫。你辅助主公。做得好事业也。〔生〕岂敢。〔外〕文大夫。你扶持国家。干得好功劳也。〔末〕岂敢。〔外〕早知你们必破我国。故置我头于西门。以观越之入吴。但我不忍见此。故作风雷以惊汝军。然此乃是天数。安能止之。汝须从东门而入。不可犯我疆界。快去快去。〔外下生末〕有这等异事。我们如今卽打从东门去罢。正是精灵应不死。面貌俨如生。〔下净携旦上净〕单单剩得好夫妻。地黑天昏径路迷。〔旦〕莫道吴宫擅恩泽。梦魂常在苎萝西。〔净〕美人。你看阴风惨惨。杀气腾腾。越兵自东门而入。已进宫来。如何是好。〔旦〕大王放心。前日烧姑苏台时。也是我分付他们。收拾回去了。你如今省得在此惊怕。可潜出宫中北门。暂往阳山栖息。待他兵入宫来。我自分付他们回去。那时大王回宫未迟也。〔净〕寡人就此相别。美人。我在彼专待。不可哄我。〔旦〕贱妾岂敢。〔净〕正是暂时逃患难。不久便欢娱。〔下旦〕我今且立在园中树林之下。待他入来。看范大夫认得我否。〔生末领众上〕众将官听着。我今假道已进东门。就此杀入宫去。〔众〕禀上二位老爷。远远望见树林之下有一神女。飘如惊鸿。婉若游龙。恍惚去来。不可为象。不敢前去。〔生末〕待我去看。呀。果然有一神女。〔生末〕 

　　【前腔】树林中是观音院。仪容世间鲜。夭矫若游龙。蹁跹似飞燕。 
　　〔合前内鸣锣生末众惊介〕只见淸风一阵。异香袭人。甚像西施美人的模样。〔众作礼旦回答介生末〕西施美人在上。奉主公之命。领兵到此。不知吴王今在何处。〔旦〕范文二位大夫。仗公等忠义。得报国仇。吴王遁逃阳山去了。〔生末〕旣然如此。就请美人到营中先见主公去。〔旦〕正是三载已飞他国梦。一朝还作故乡人。〔下生末〕众将官。吴王旣在阳山。我们连夜赶去。杀他便了。正是 

　　用箭须用长。　　　　挽弓须挽强。 
　　射人先射马。　　　　擒贼定擒王。 

　　第四十二出　吴刎 
　　【菊花新】〔净小外同上净〕当年战胜气何豪。霸业谁知一旦消。〔小外〕奔走到荒郊。不辨前途昏晓。 
　　〔净〕王孙大夫。我被越兵追赶。直到此间。前日遣伯嚭去请行成。怎么这时候还不见他回报。〔小外〕主公差矣。伯嚭是天下第一等奸臣。他见越王不许行成。潜自逃遁去了。还想他来回报。〔净〕王孙大夫。旣是这等奸邪。怎么你平日不见说他一句。〔小外〕若王孙骆平日说他。也要认伍相国的钃镂剑了。怎得相随主公到今日。〔净〕前日西施娘娘敎我在此躱避。怎么这时候还不见来接我。〔小外〕主公又差矣。你道西施是那裏人。他是越国来的。焉知这几年不是来我家做反间的。〔净〕娘娘与我一心一意的人。难道他也如此。王孙大夫。我自出宫。昼夜奔走到阳山来。我今目视茫茫。行步猖狂。肚又饥。口又渴。如何是好。〔作伏地拾生稻吃介〕此是何物。〔小外〕是生稻。〔净〕公孙圣所谓不得火食。走獐徨者此也。我杀公孙圣。投于此山。当时他不肯葬埋。欲留影响以报寡人。不知果有灵应否。〔小外〕主公。你试呼之。〔净作呼公孙圣内作应三呼三应介净仰天大呼介〕夫差夫差。平日这等不知善恶。不辨贤愚。岂得再返吴国。〔对内作礼介〕情愿世世敬事公孙先生。〔生末领众上〕谩说封侯称大将。谁知死战是书生。吴王吴王。你尙不知自尽。更待何时。〔净〕你二位就是范文二大夫么。吾闻高鸟尽。良弓藏。狡兔死。走狗烹。敌国破。谋臣亡。今吴国已破。轮该二位大夫了。〔生末〕大王不必多言。我等奉主公命。传上大王。吴有大罪六节。大王晓得否。〔净〕二位试与寡人言之。〔生末〕杀伍相国。大罪一也。诛公孙圣。大罪二也。信任伯嚭。大罪三也。北伐齐晋。大罪四也。吴越同音共界。侵而辱之。大罪五也。忘越杀阖闾之雠。反放归国。以贻后患。大罪六也。今天以吴赐越。敢不敬受。〔净〕寡人已闻命矣。 

　　【榴花泣】千年基业。王气郁岧峣。平生志。在云霄。谁知倏忽便萧条。只见城池宫阙都作白烟消。闲花野草。看荒郊糜鹿游残照。走狗塘卷却旌旗。斗鸡陂折尽弓刀。 
　　〔生末〕死者虽人所恶。今大王有六大罪而求生。岂不鄙哉。〔净〕寡人知之矣。不必多言。王孙大夫。〔小外应介净〕 

　　【前腔】苏台不见。想起那多娇。同月夕。伴花朝。淸歌妙舞醉鲛绡。而今何处虚度可怜宵。游魂缥缈。洞房深何日还重到。浣花池碧草凄凄。采莲泾绿水滔滔。 
　　〔生末〕臣闻世无万岁之君。生死一也。胡乃不知自决。必欲以小国之剑。加大王之颈乎。〔净〕诸君请少退。不劳催迫。〔净〕 

　　【渔家灯】王孙大夫。若提起旧日根苗。不由人不泪雨空抛。伯嚭那老贼呵。我一心认是济世夔龙。谁知你是蠹国鸱枭。自古道人年五十不为夭。我夫差今已六十余岁。鬓毛尽白。就死也勾了。看鬓毛。不似还年少。总在世也不多年了。〔看剑介〕偷瞧。镯镂在腰。■〈扌弃〉血溅团花战袍。 
　　〔生末〕主公有命。请大王早早自裁。毋得留滞。〔净〕夫差也是个好汉。我就去了。王孙大夫。我生旣多惭。死亦有愧。我死后无知也罢了。倘若有知。何面目见太子幷伍相国公孙圣于地下。可将绣罗三尺。以掩吾目。不可忘了。〔小外〕是。〔生末〕王孙大夫。你是个忠臣。不比伯嚭。我主公必有重用。略请少退。休得留滞大王。〔净〕王孙大夫。你可善事新君。〔小外哭介〕臣闻烈女不更二夫。忠臣不事二君。大王先行。小臣不久也就到了。〔众挽小外下净拔剑在手介〕 

　　【前腔】今日裏拜辞江山。明日到地底游遨。掩双睛怕覩孤儿。笑独夫怎见羣寮。伯嚭这厮。我已自死。你难道独生。越国军士听着。〔众跪应介〕多拜上你家主公。伯嚭是个奸臣。速宜杀之。不可留用。〔众〕大王就杀他也迟了。〔净〕儿曹。你速向君王报。那奸佞决不宜饶。这场羞怕不得诸侯笑。大丈夫到头来休要恼。 
　　【尾声】在世间空喧闹。你看怨气腾腾入九霄。堪笑夫差也只这遭。 
　　〔投剑下内云〕主公有命。范文二大夫听着。吴王旣死。当高其坟陇。多其封树。以国君之礼葬于秦余杭山之下。卽可收兵回来。擒那奸臣伯嚭。不可迟滞。〔生末〕知道了。正是善恶到头终有报。只争来早与来迟。〔众下〕 


　　第四十三出　擒嚭 
　　【哭相思】〔小末外末扮阴灵上小末〕千载吴宫皆禾黍。叹故国已无主。〔外〕看来往游魂无定所。〔末〕阳山路怎归去。 
　　〔相见介〕〔忆秦娥〕〔小末〕云垂幕。阴风惨淡天花落。天花落。想生前环佩。梦回鸾鹤。〔末〕旌旗片片穿林薄。游魂渺渺增离索。增离索。〔外〕叹太湖烟水。馆娃楼阁。〔小末〕老相国公孙先生。自从我三人杀身之后。越已破吴。我父亲奔在阳山。不知下落。闻满朝文武。只有一个王孙大夫相随。伯嚭那老贼。受了国家许多厚恩。不知他走在那裏去了。〔外〕昨遣阴兵打听。这厮收拾家私。投奔越国。今夜将渡钱塘。我今领兵守住江口。待他渡时。擒拿这厮便了。〔末〕想那老贼尙在太湖之间。趁此雪天。不如领兵迎将上去。那裏待他。〔小末外〕正是。正是阴风卷征斾。朔雪渡关河。〔下丑上〕当年行乐遍湖山。牢落方知行路难。半世功名走江外。一生奸佞误人间。自古道无平不陂。无往不复。我伯嚭为何道此两句。我平日怀害人肚肠。具杀人手段。便与孔夫子同列。背后也起干戈。就与鲁周公并肩。当而必然排挤。数年之间。把吴王一个国家弄得干干净净了。不道暗地损人。轮到我逆风点火自烧身。苏台烧了。吴宫破了。主公走了。西施原同范蠡来了。秋鸿春燕原让文种去了。好笑一座冰山。今作半杯雪水。我今带了许多金银宝贝。领了妻儿老小。前往越国。指望再讨个官做。谁知到半路裏。被这些乱军把我金银抢去分了。夫人背去用了。剩得单单一身。遇着今夜雪又大。风又紧。只得前往钱塘。渡江过去。寻范文二大夫。再做道理。〔内鸣锣呐喊介〕赶上去。赶上去。〔丑〕你看金鼓连天。杀声震地。又不知是吴王遣兵寻我。又不知是越军战胜回来。我虽与越王相好。倘或他众军不认得我是有恩的伯嚭老爷。被他杀了。如何是好。只得向前躱避。再作区处。 

　　【香柳娘】値寒天道途。値寒天道途。欲投前路。奈漫空风雪飘零舞。念羁身命孤。念羁身命孤。前去觅相知。相知在何所。想当初风花雪月。我此时已醉了。今日受这等苦楚。想当日在吴。想当日在吴。红妆醉扶。今成逃虏。 
　　〔下小末外末带阴兵上外〕伯嚭走到那裏去。我伍胥在此等候多时了。呀。却纔见伯嚭慌慌忙忙。奔走江上。如今又往那裏去了。想只在前面树林中躱避。众军士。不免再赶上去。〔下丑上〕不好了。不好了。后面军兵声声伍胥要捉伯嚭。不免趱行。速渡江去。〔做跌介〕 

　　【前腔】听声声子胥。听声声子胥。要拿伯嚭。阴兵四野投何处。〔拜介〕伍相国老爷。前日赐剑一节。都是主公自家的意思。与伯嚭无干。拜伍胥大夫拜伍胥大夫。非干系区区。君王自做主。〔又跪介〕念幽幽此躯。念幽幽此躯。无路投天。何门入地。 
　　〔小末外末带阴兵上拿住丑介外〕伯嚭老贼。你包藏祸心。彰露凶恶。以百口百舌之谗谄。蔽两耳两目之聪明。枉害忠良。诬陷正直。已挤沟壑。犹下石而不休。旣困蒺藜。尙挽弓而相射。唯知独权一国。止望受用百年。谁知也有今日。〔丑〕只求速死。〔小末〕伯嚭。你那欺君误国的老贼。你那贪财好色的老贼。叫左右的拶起来。〔众应拶介小末〕 

　　【红衲袄】老贼。你弄得我江山空战图。弄得我宫殿余烟树。弄得我爹爹独奔阳山去。弄得我孤身亲歼在越国衢。你的罪大不容诛。你的恶发不可数。我就送你到地狱千重也。我怨气漫漫尙未苏。 
　　〔外〕伯嚭。你那诛良害善的老贼。你那胁肩谄笑的老贼。叫左右夹起来。〔众应夹丑介外〕 

　　【前腔】我为你君王恩义疎我为你百姓无栖住我为你亲儿送到齐邦去。我为你衰迈诛夷瀚海隅。你是个媚人的九尾雄狐。你是个窃位的阴爻硕鼠。你指望吴邦太宰做千年也。谁知道雪夜钱塘遇伍胥。 
　　〔末〕伯嚭。你那尸位素餐的老贼。你那亡家败国的老贼。叫左右的把脑箍上起来。〔众应上丑箍介末〕 

　　【前腔】你当初弄吴国的兵权似辘轳。用吴国的货财如粪土。戏吴国的君王同掌上的小儿。食吴国的人民若山中饿虎。伯嚭。我伍胥兄弟在吴国。实乃釜中之鱼。你把他来坏了。我不过是山中之鹤。与你何干。你逞凶残已殃及池鱼。谁着你遍溪山又祸延林木。你如今赴酆都千年万载不得人身也。争如我鎭日桂棹兰桡驾太湖。 
　　〔小末〕叫帐下押那老贼赴酆都去。〔众应介丑〕小殿下老相国公孙先生在上。我小人伯嚭。如今再不敢了。若再是这等。就生个大疔疮。〔众绑丑下〕 

　　〔小末〕谁怜家国一时倾。　　　　〔外〕拿得奸臣恨始平。 
　　〔末〕奉劝世人行好事。　　　　〔外〕举头三尺有神明。 

　　第四十四出　治定 
　　【排歌】〔小生贴生末上〕宿耻消除。烟尘扫空。笑十年埋没英雄。从敎泽国息边烽。且喜天山早挂弓。湖南月。海北风。昔年曾送过江东。旌旗整。鼓吹雄。长歌今上馆娃宫。 
　　〔相见介小生〕寡人今日得歼彼元恶。雪我宿仇。内虽由我夫人之力。外实仗二大夫之功也。〔生末〕岂敢。〔生〕臣闻君忧臣劳。君辱臣死。昔主公有会稽之栖。石室之辱。臣之所以不死者。为此故也。今赖祖宗之神灵。主公之威力。治定功成。报仇雪耻。是臣可死之日矣。请从此辞。〔小生作悲介〕寡人之国家是大夫之国家。寡人之人民是大夫之人民。正欲与大夫分国共治。今若撇我而去。是皇天欲弃越丧孤也。老大夫岂得言去。〔众报介〕西施美人到了。〔旦上〕 

　　【前腔】回首姑苏。欢娱未终。树梢留得残红。国恩虽报尙飘蓬。犹恐相逢是梦中。靑山路。绕故宫。不堪淸漏往时同。浮云尽。世事空。错敎人恨五更风。 
　　〔见介〕大王娘娘叩头。〔小生贴〕美人请起。〔旦〕二位大夫万福。〔生末〕美人拜揖。〔小生贴生末〕美人请转。待我君臣夫妇拜谢。〔众朝上拜旦傍答介小生贴生末〕〔减字木兰花〕十年大辱。仗卿今日能恢复。千载洪基。笑我当年作废墟。〔旦〕休言弱质。曾为茂苑宫中客。留得孤身。原是苎萝山裏人。〔小生〕范大夫。有一言奉吿。昔日感君高谊。借我佳人。今幸得还乡。卽宜归第。〔生〕昔乃荒山未成之姻眷。今作大国已配之夫人。岂敢受领。〔小生〕昔武王灭纣。以妲己赐周公。天下后世。尽所共知。妲己为天子之正妃。周公乃古今之大圣。武王赐之。周公受之。今夫差之恶。浮于商纣。大夫之勋。并于周公。而况西施又为大夫之原配乎。〔末〕当时主公心实不肯。因鄙人勉尔相借。今老大夫独不能听鄙人一言乎。〔生〕承教。〔小生〕唤内侍。就彻座前金莲宝烛。烦文大夫亲送归第。〔生旦叩头谢介〕正是巫峡馆中行雨去。凤凰台上学箫归。〔生出对末低声介〕吾闻高鸟尽。良弓藏。狡兔死。走狗烹。主公为人。长颈鸟啄。鹰视狼步。可与共患难。不可与共安乐。老夫卽图远去。大夫亦宜早行。不可使有后悔。〔末〕未敢奉命。尙当裁之。〔俱下净丑扮泄庸计倪上〕报报报。蒙主公昨遣我二臣追拿伯嚭。直至钱塘江上。见一伙渔舟。说道前夜闻半空中人马奔腾。旌旗来往。连连叫称相国。不知其故。次早看时。只见一人死于江口。我二人不信。教渔人引去看时。却是伯嚭尸骸。遍身靑紫。手足溃烂。尽说道是伍相国的阴兵擒拿去了。如今尸首拿到辕门外。〔小生〕有这等异事。一面差官江口立庙。奉祀子胥。一面将伯嚭枭首示众。〔净丑应介末〕报报报。臣启主公。臣送范大夫不肯到家。一叶扁舟。竟往太湖去了。〔小生〕有这等事。寡人受了他许多厚恩。何日相报。文大夫。可使良工铸范大夫一金像。置之座右。朝夕论政。必谘启之。如与范大夫对面一般。夫人幷各位大夫。今日治定功成。报仇雪耻。可遍拜天地山川。宗庙社稷。少答保佑之恩。〔小生贴〕 

　　【大环着】感皇天恩重。感皇天恩重。社稷灵通。数载沈沦。一朝倾洞。〔合〕谁似兵强将勇。遵海而南。只见大邦朝小邦纳贡。遍寰宇人民喧哄。更瀚海鱼龙飞动欢声拥风敎崇看郊薮游麟。阙庭仪凤。〔末〕 

　　【乔合笙】笑当时文种。笑当时文种。德劣才庸。遭倾欹乱邦难御众。幸今朝喜得聊奏功。中心尙惭竦。〔合〕江山环拱。见曈曈海日沧波莹。烟霞高捧。看郁郁稽山紫气浓。喜逢一统。车书尽同。周王万岁洪基永。方知大越兴隆。愿上千秋颂。一怒诸侯恐。 
　　【越恁好】〔合〕海甸春风送。海甸春风送。宫殿瑞云笼。从今已后放征马。戢兵戎。迎周接吕。招颜纳孔。浮生似风。光阴倏忽成一咔。十年一觉姑苏梦。 
　　【尾声】而今应受天王宠。看万国梯航一旦通。愿四海无虞祝圣躬。 
　　〔小生〕胜国雄豪寰宇闻。　　　　〔末〕从今称作海西君。 
　　〔净〕中原政敎风烟接。　　　　〔丑〕越地山河日月新。 

　　第四十五出　泛湖 
　　〔净丑扮渔翁唱渔歌上〕我两人都是太湖中的渔翁。昨日范老爷分付要几个渔船。泊在胥口。想要到湖上去耍子。怎么这时候还不见到来。只得在此伺候。〔生上〕功成不受上将军。一艇归来笠泽云。载去西施岂无意。恐留倾国更迷君。自家范蠡。辅我弱越。破彼强吴。名遂功成。国安民乐。平生志愿。于此毕矣。正当见机祸福之先。脱履尘埃之外。若少留滞。焉知今日之范蠡。不为昔日之伍胥也。向已吿过主公。今当远遁。昨日分付渔船。泊在湖口。专等西施美人到来。卽便同行。〔旦上〕双眉颦处恨匆匆。转眼兴亡一蹙中。若泛扁舟湖上去。不宜重过馆娃宫。相公万福。〔生〕美人少礼。美人。我本楚人。久作越客。昔遇倾城于溪路。常遭患难于邻邦。自分宿世难逢。谁料今生复合。兹具舟中之花烛。聊结湖上之姻盟。事出匆匆。莫嫌草草。〔旦〕妾乃白屋寒娥。黄茅下妾。惟冀德配君子。不意苟合吴王。摧残风雨。已破荳蔻之梢。断送韶华。遂折芙蓉之蔕。不堪奉尔中馈。未可充君下陈。〔生〕我实霄殿金童。卿乃天宫玉女。双遭微谴。两谪人间。故鄙人为奴石室。本是夙缘。芳卿作妾吴宫。实由尘劫。今续百世已断之契。要结三生未了之姻。始豁迷途。方归正道。〔旦〕旣蒙恩谊。敢不祗承。但旧家姊妹。久缺音书。晚景椿萱。杳无消耗。欲暂返山中之驾。方相从湖上之舟。未知尊意何如。〔生〕我已差人前往诸曁。令尊令堂。同载舟航。东施北威。并赐金帛。〔旦〕相公。你旣无仇不雪。无恩不报。但有一故人。尙未相酬。君何忘之也。〔生〕卿但言之。〔旦〕当初若无溪纱。我与你那有今日。〔生〕你那纱在何处。〔旦〕妾朝夕爱护。佩在心胸。君试观之。〔生〕我的纱也在此。千丛万结乱如堆。曾系吴宫合卺杯。今日两归溪水上。方知一缕是良媒美人。我和你早早登舟去罢。渔翁那裏。〔丑净〕相公有何分付。〔生〕我要下船。过湖中往海上去。〔丑净〕不知相公海上要到那一方。若出了海北风往广东。西风往日本。南风往齐国。今日恰是南风。〔生〕旣是南风。就往齐国去罢。〔丑净〕请相公夫人登舟。〔生〕 

　　【北新水令】问扁舟何处恰纔归。叹飘流常在万重波裏。当日个浪翻千丈急。今日个风息一帆迟。烟景迷离。望不断太湖水。〔旦〕 

　　【南步步娇】忆昔持纱溪边洗。正遇春初霁。芳心不自持。谁料多才。忽然相値。住立不多时。急忙裏便许成佳配。〔生〕 

　　【北雁儿落】谢娘行能谐子女姻。羞杀我未有儿夫气。乱丛丛邦家多苦辛。急攘攘军旅常留滞。〔旦〕 

　　【南沈醉东风】为君家寥寥旦夕。为君家淹淹憔悴。奈彻夜患心疼。奈彻夜患心疼。日高未起。空留下数行珠泪。山深地僻。花飞鸟啼。伤心过处双双蹙着翠眉。〔生〕 

　　【北得胜令】呀。非是我冷淡了相识。非是我奚落了新知。祗为那国主亲遭辱。祗为那夫人尽被羁。奔驰。千里价难相会。栖迟。三年犹未回。〔旦〕 

　　【南忒忒令】你流落他乡未回。我寂寞深山无倚。莺儿燕子。眼望亲成对。谁知道命飘蓬。谁知道命飘蓬。君恰归。妾又行。做浮花浪蕊。〔生〕 

　　【北沽美酒】为邦家轻别离。为邦家轻别离。为国主撇夫妻。割爱分恩送与谁。负娘行心痛悲。望姑苏泪沾臆。望姑苏泪沾臆。〔旦〕 

　　【南好姐姐】路岐。城郭半非。去故国云山千里。残香破玉。颜厚有忸怩。藏深计。迷花恋酒■〈扌弃〉沈醉。断送苏台只废基。〔生〕 

　　【北川拨棹】古和今此会稽。古和今此会稽。旧和新一范蠡。谁知道戈挽斜晖。龙起春雷。风卷潮回。地转天随。霎时间驱戎破敌。因此上喜卿卿北归矣。〔旦〕 

　　【南园林好】谢君王将前姻再提。谢伊家把初心不移。谢一缕溪纱相系。谐匹配作良媒。谐匹配作良媒。〔生〕 

　　【北太平令】早离了尘凡浊世。空回首骇弩危机。伴浮鸥溪头沙嘴。学冥鸿寻双逐对。我呵。从今后车儿马儿。好一回辞伊谢伊。呀。趁风帆海天无际 
　　【南川拨棹】〔旦〕烟波裏。傍汀苹。依岸苇。任飘飖海北天西。任飘飖海北天西。趁人间贤愚是非。跨鲸游驾鹤飞。跨鲸游驾鹤飞。〔生〕 

　　【北梅花酒】笑燕秦楚共齐。笑燕秦楚共齐。耀干戈整旌旗。军共马露水泥。兵和将釜中食。酒席间森剑戟。庙堂中坐刀笔。一霎时见凶吉。〔旦〕 

　　【南锦衣香】你看馆娃宫荆榛蔽。响屧廊莓苔翳。可惜剩水残山。断崖高寺。百花深处一僧归。空遗旧迹。走狗斗鸡。想当年僭祭。望郊台凄凉云树。香水鸳鸯去。酒城倾坠。茫茫练渎。无边秋水。〔生〕 

　　【北收江南】呀。看满目兴亡眞惨凄。笑吴是何人越是谁。功名到手未嫌迟。从今号子皮。从今号子皮。今来古往不许外人知。〔旦〕 

　　【南浆水令】采莲泾红芳尽死。越来溪吴歌惨凄。宫中鹿走草萋萋。黍离故墟。过客伤悲。离宫废。谁避暑。琼姬墓冷苍烟蔽。空园滴。空园滴。梧桐夜雨。台城上。台城上。夜乌啼。〔生〕 

　　【北淸江引】人生聚散皆如此。莫论兴和废。富贵似浮云。世事如儿戏。唯愿普天下做夫妻都是咱共你。 
　　尽道梁郞识见无。　　　　反编勾践破姑苏。 
　　大明今日归一统。　　　　安问当年越与吴。 

　　浣纱记终 
