六十种曲 荆钗记 明 柯丹邱

荆钗记　　（明）柯丹邱 着 

　　绣刻演剧十本 
　　第一套 
　　琵琶　荆钗　香囊　浣纱　寻亲　千金　精忠　鸣凤　八义　三元 

　　绣刻荆钗记定本 

　　●荆钗记目录 

　　第一出　家门 
　　第二出　会讲 
　　第三出　庆诞 
　　第四出　堂试 
　　第五出　启媒 
　　第六出　议亲 
　　第七出　遐契 
　　第八出　受钗 
　　第九出　绣房 
　　第十出　逼嫁 
　　第十一出　辞灵 
　　第十二出　合卺 
　　第十三出　遣仆 
　　第十四出　迎请 
　　第十五出　分别 
　　第十六出　赴试 
　　第十七出　春科 
　　第十八出　闺念 
　　第十九出　参相 
　　第二十出　传鱼 
　　第二十一出　套书 
　　第二十二出　获报 
　　第二十三出　觅眞 
　　第二十四出　大逼 
　　第二十五出　发水 
　　第二十六出　投江 
　　第二十七出　忆母 
　　第二十八出　哭鞋 
　　第二十九出　抢亲 
　　第三十出　祭江 
　　第三十一出　见母 
　　第三十二出　遣音 
　　第三十三出　赴任 
　　第三十四出　误讣 
　　第三十五出　时祀 
　　第三十六出　夜香 
　　第三十七出　民戴 
　　第三十八出　意旨 
　　第三十九出　就禄 
　　第四十出　奸诘 
　　第四十一出　唔壻 
　　第四十二出　亲叙 
　　第四十三出　执柯 
　　第四十四出　续姻 
　　第四十五出　荐亡 
　　第四十六出　责婢 
　　第四十七出　疑会 
　　第四十八出　团圆 

　　第一出　家门 
　　【临江僊】〔末上〕一段新奇眞故事。须敎两极驰名。三千今古腹中存。开言惊四座。打动五灵神。六府齐才幷七步。八方豪气凌云。歌声遏住九霄云。十分全会者。少不得仁义礼先行。〔问答照常〕 

　　【沁园春】才子王生。佳人钱氏。贤孝温良。以荆钗为聘。配为夫妇。春闱催试。拆散鸾凰。独步蟾宫。高攀仙桂。一举鳌头姓字香。因参相。不从招赘。改调潮阳。　　修书远报萱堂。中道奸谋变祸殃。岳母生嗔。逼凌改嫁。山妻守节。潜地去投江。幸神道匡扶捞救。同赴瓜期往异乡。吉安会。义夫节妇。千古永传扬。 
　　王状元不就东床壻。　　　　万俟相改调潮阳地。 
　　孙汝权套写假书归。　　　　钱玉莲守节荆钗记。 

　　第二出　会讲 
　　【满庭芳】〔生上〕乐守淸贫。恭承严训。十年灯火相亲。胸藏星斗。笔阵扫千军。如遇桃花浪暖。定还我一跃龙门。亲年迈。且自温衾扇枕。随分度朝昏。 
　　〔古风〕越中古郡夸永嘉。城池阛阓人奢华。思远楼前景无限。画船歌妓颜如花。诗礼传家忝儒裔。先君不幸早倾逝。奈何家业渐凋零。报効劬劳未如意。尽交弹铗叹无鱼。甘守虀盐乐有余。萱堂淑贤齐孟母。谆谆教子读诗书。刺股悬头曾努力。引光夜凿匡衡壁。胸中拍塞书五车。舌底澜翻浪千尺。嗟吁岁月不我留。亲年老迈喜复忧。甘旨奈何缺奉养。功名况且志未酬。一跃龙门从所欲。麻衣换却荷衣绿。丹墀拜舞受皇恩。管取全家食天禄。小生姓王名十朋。表字龟龄。温州在城居住。不幸椿庭早逝。惟赖母亲训育成人。家无囊橐。忝列庠生之数。学有渊源。惭无驿宰之荣。明日府尊堂试。他时大比。未知若何。此乃天命所赋。亦非人意所期也。日昨已曾相约朋友们讲学。以明经史。在此等候。 

　　【水底鱼】〔末上〕白屋书生。胸中醉六经。蛟腾凤起。管登科。为上卿。 
　　自家府学生员王士宏。明日府尊堂试。已约朋友会讲。不免到梅溪家去。迤逦行来。此间就是。梅溪有么。〔生〕四明请了。〔末〕请了。〔生〕半州为何不至。〔末〕随后来了。 

　　【前腔】〔净上〕白面儿郞。学疎才不广。粗豪狂放。指银瓶。索酒尝。 
　　自家孙汝权。府尊堂试。来到梅溪家会讲。迤逦行来。梅溪有么。〔生见介〕明日本府堂试。我等各把本经讲习一篇。〔净末〕君子讲学。以文会友。有何不可。〔生〕如此。先把四书讲一讲。〔净〕讲甚么书。〔末〕若讲四书。先讲论语。梅溪学而时习之。不亦悦乎。半州有朋自远方来。〔生〕学生乱道了。〔净〕愿闻。〔生〕学之为言效也。人性皆善。而觉有先后。后觉者必效先觉之所为。乃可以明善而复其初也。习鸟数飞也。学之不已。如鸟飞也。管见如此。望二位改教。〔末〕讲得有理。〔生〕四明。不亦悦乎。怎么讲。〔末〕学生乱道。〔生〕愿闻。〔末〕旣学矣。而又时习之。则所学者熟而中心喜悦。其进自不能已矣。请二位改教。〔生〕讲得有理。〔末〕半州。有朋自远方来。不亦乐乎。怎么讲。〔净〕我也要讲。免了罢。〔末〕这个如何免得。〔净〕鹏大鸟也。一飞九万里。果是远方之外落者。是调也。那大鹏在远方之外飞来。不想飞得羽垂翅折。在半空中停翅而想。说道。我有些乞力了。莫不要调下去。说言未尽。蹼蹬。此乃不亦乐乎。〔末〕半州差了。你我同心为友。合志为朋。怎么到说了飞禽。〔净〕二位满腹文章。无忝同类。我学生不通古今。一味粗俗。诚所谓马牛而襟裾。飞禽与走兽。正是同类。〔末〕休要取笑。 

　　【玉芙蓉】〔生〕书堂隐相儒。朝野开贤路。喜明年春闱已招科举。窗前岁月莫虚度。灯下简篇可卷舒。〔合〕时不遇。且藏诸韫椟。际会风云。那时求价待沽诸。 
　　【前腔】〔末〕悬头及刺股。挂角幷投斧。叹先贤曾受许多勤苦。六经三史靡温故。诸子四书可诵读。〔合前〕 

　　【前腔】〔净〕家私虽富足。心性忒愚鲁。向书斋刚学得者也之乎。无才学休想学干禄。有才的便能身挂绿。〔合前〕 

　　〔生〕圣朝天子重英豪。　　　　〔末〕常把文章敎尔曹。 
　　〔净〕世上万般皆下品。　　　　〔合〕思量惟有读书高。 

　　第三出　庆诞 
　　【高阳台】〔外上〕兔走乌飞。星移物换。看看鬓发皤然。嗣息无缘。幸生一女芳年。温衣饱食堪过遣。赖祖宗遗下田园。喜一家老幼平安。谢天周全。 
　　〔鹧鸪天〕华发萧萧鬓若霜。老来无子实堪伤。箕裘事业谁承继。诗礼传家孰绍芳。闲议论。细思量。欲将一女赘贤良。流行坎坷皆前定。只把丹心托上苍。老夫姓钱名流行。温城人也。昔在鸿门。忝考贡元。衣冠世裔。时乖难显于宗风。阀阅名家。学浅粗知乎礼义。不幸先妻早逝。只存一女。年方二八。欲招王十朋为壻。以继百年。自愧再婚姚氏。幸喜此女能侍父母。正是子孝双亲乐。家和万事成。今日是老夫贱诞。聊备蔬酒。少展良辰。李成那裏。〔末上〕一点祥光现紫薇。匆匆瑞气蔼庭帏。齐簪翠竹生春意。共飮瑶巵介寿眉。老员外有何钧旨。〔外〕请老安人出来。〔末〕老安人有请。 

　　【腊梅花】〔净上〕年华老大双鬓皤。胭脂腻粉幸丢抹。市人都道我。道奴相像夜叉婆。 
　　〔末〕牛头狱卒做浑家。此不是夜叉婆。〔净〕老员外万福。 

　　【前腔】〔丑上〕奴奴体儿多袅娜。嫦娥也赛奴不过。市人都道我。道奴相像紧那罗。 
　　〔末〕小心金鼓手。此不是紧拿锣。〔丑见介〕愿嫂嫂千年朱顶鹤。愿哥哥万代绿毛龟。〔外〕甚么说话。〔净〕姑娘。今日是你哥哥诞日。为何来得能迟。〔丑〕在家整备些薄礼。因此来迟。〔外〕妹子自家。如何送许多礼。〔丑〕没有什么。牵得一只黄狗。与哥哥庆寿。〔外〕狗庆得寿的。〔丑〕黄耉无疆。愿哥哥受天之庆。〔净〕每年间是你把盏。今年你侄女长成了。该他把盏。学些礼体。待我去叫他出来。孩儿那裏。 

　　【珍珠帘】〔旦上〕南极耿耿祥光灿。明星烂。庆老圃黄花娱晚。〔众〕去了靑春不再返。且暂把身心游翫。〔旦〕疎散。喜团圆欢会。庆生华诞。 
　　〔外〕纷纷红紫竞芳尘。日永风和已暮春。〔旦〕但愿年年当此日。一杯寿酒庆生辰。〔外〕虽然如此。一则以喜。一则以忧。〔净〕所喜者何也。〔外〕所喜者家庭温厚。骨肉团圆。〔丑〕所忧者。〔外〕所忧者奈我女儿姻亲未遂。若得了汝终身。永无挂念。〔旦〕吿爹爹知道。念玉莲温凊之礼尙缺。苹蘩之事未谙。且自开怀畅飮。不必挂念。〔净〕我儿说得有理。今日是寿日。说什么招女壻。有了这等如花似玉的女儿。怕无门当户对的女壻。〔丑〕自古道腰间有货不愁穷。取酒来。该你把盏。 

　　【锦堂月】〔旦〕华发斑斑。韶光荏苒。双亲幸喜平安。庆此良辰。人人对景欢颜。画堂中宝篆香销。玉盏内流霞光泛。〔合〕齐祝赞。愿福如东海。寿比南山。 
　　【前腔】〔丑〕筵间。绣幙围环。奇珍摆列。浑如洞府仙寰。美食嘉殽。堪并凤髓龙肝。簪翠竹同乐同欢。飮绿醑齐歌齐唱。〔合前〕 

　　【前腔】〔净〕堪叹。雪染云鬟。霞绡杏脸。朱颜去不回还。椿老萱衰。只恐雨僽风僝。但只愿无损无伤。咱共你何忧何患。〔合前〕 

　　【前腔】〔外〕幽闲。食可加餐。官无事扰。情怀并没愁烦。人老花残。于心尙有相关。待招赘百岁姻亲。承继我一脉根蔓。 
　　〔合前净〕李成收了罢。〔外〕妈妈。正不曾吃得酒。就收拾了。你这等悭吝。〔净〕老儿。 

　　【醉翁子】非悭。论治家千难万难。休只管吃得瓮尽杯干。〔丑〕今番庆生席面。难做寻常一例看。〔合〕重换盏。直飮到月转花梢。影上阑杆。 
　　【前腔】〔外〕神僊。满座间人闲事减。庆眉寿。樽前席上。正宜疎散。〔众〕欢宴。乐人秪应。品竹弹丝敲象板。〔合前〕 

　　【侥侥令】〔众〕银台烧绛蜡。宝鼎喷沈檀。望乞苍穹从人愿。〔合〕骨肉永团圆。保岁寒。 
　　【前腔】炎凉多反复。日月易循环。但愿岁岁年年人康健。〔合前〕 

　　【尾】玉人弹唱声声谩。露春纤把锦筝低按。曲罢酒阑人散。 
　　四时光景疾如梭。　　　　堪叹人生能几何。 
　　遇飮酒时须飮酒。　　　　得高歌处且高歌。 

　　第四出　堂试 
　　【谒金门】〔小外杂从上〕简命分专邦甸。报国存心文献。蒲鞭枉昭公椽。三载民无怨。 
　　千里承恩秉郡旄。矢心曾不染秋毫。公门旣许淸如水。吏笔何须利似刀。无德政。起童谣。聿修文事赞皇朝。愿将廉范龚黄意。布政欧城教尔曹。自家温州府太守吉天祥是也。卽今宾兴之秋。又当堂试之日。下官今日考试诸生。左右。唤秀才进来。 

　　【转山子】〔末扮学官上〕六经惭负管窥天。可信灯毡恁有缘。士子作章编。争望登高选。 
　　送生员手本。〔外〕趱生员进来。教官出去罢。〔末应下〕 

　　【水底鱼】〔生上〕仰之弥高。钻之弥坚。忽焉在后。瞻之忽在前。 
　　【前腔】〔末上〕学问无边。如人临广渊。意深趣远。玄玄复又玄。 
　　【前腔】〔净上〕身似神僊。金银积万千。无心向学。终朝只爱眠。 
　　〔众见介外〕众生员起来作揖。〔众应介净〕学生皆肤见之学。望大人赐浅些题目。〔外〕众秀才。今日考试汝等。不意分巡大人报到。将就考一道策罢。起来听题。 

　　【红衲袄】〔外〕问古人君所以贤。古人臣所可言。圣王汲汲思为善。为善还当何者先。子辈灯窗已有年。所得经书学问渊。悉心为我敷陈也。毋视庸常泛泛然。 
　　〔众递卷介外〕叫左右。拿那生员背起来打。〔净〕老大夫何以赐责。〔外〕我什么衙门。令人代作文字。〔净〕怎么代作文字。〔外〕这卷与这卷明明是一个人写的字。若肺腑流出。必然成诵。众生员始初送卷的。各背尔所作上来。 

　　【前腔】〔生〕对古明君在重贤。古良臣贡举先。巫咸傅说初皆贱。伊尹曾耕莘上田。皋陶旣举不仁远。四皓出而汉祚安。恭承执事询愚见。敢不谆谆露胆肝。 
　　〔外〕此篇以荐贤立论。是知国家之首务者。宜取以冠首。 

　　【前腔】〔末〕对古贤王在猎畋。古贤臣开垦先。孟轲十一言犹善。八口同耕井字田。庸言民乃国之本。故曰食为民所天。躬承执事询愚见。敢不精心进数言。 
　　〔外〕此篇以井田十一立意。足见其有忧国忧民之意。可喜。可喜。 

　　【前腔】〔净〕对古刚明须积钱。臣奉行须聚敛。治财理赋称刘晏。功数萧何馈饷先。征粮要他加二三。粮完时赏他一个钱。若今府库充盈也。大敌闻之不敢言。 
　　〔外〕此篇陈辞未纯。立论不正。宜加刻苦之功。须革富贵之相。方免马牛襟裾之诮。庸勉庸勉。诸生过来。先递卷的甚么名字。〔生〕生员王十朋。 

　　〔外〕今朝堂试汝魁名。　　　　他日须知作上卿。 
　　〔众〕大惠及民夸德政。　　　　又将文字数书生。 

　　第五出　启媒 
　　【荷叶鱼儿】〔外上〕春雨新收。喜见山明水秀。万花深处有鸣鸠。软红泥踏靑时候。试蹑靑鞋。慢拖斑竹。去寻良友。 
　　自分老林丘。诗酒朋俦。昔年璧水壮遨游。学冠同流。嗟吁独负邓攸忧。一子难留。且求佳壻续箕裘。是亦良谋。老夫昔在太学曾试贡元。人故以贡元呼之。至亲三口。继室小女而已。田园足以供衣食。庐舍足以蔽风雨。中郞有女传书业。伯道无儿嗣世家。老夫闻得王景春之子王十朋。近日堂试魁名。欲浼将仕郞南阳郡许文通为媒。求作小女之壻。故此扶笻而来。不免到他门首。且咳嗽一声。老将仕在家么。 

　　【前腔】〔末上〕静把诗书闲究。竹扉上是谁频扣。 
　　呀。原来是老贡元。请了。〔外〕过竹方通径。穿云始见山。〔末〕家因贫故静。人为老而闲。连日少会。今日下顾。必有佳敎。〔外〕只因小女未有佳配。昨闻故人王景春之子。堂试魁名。去后必有好处。敢烦将仕作伐。往彼一说。成此姻缘。但恐轻渎。有屈神劳。〔末〕鄙夫卽当往议此亲。谅此富彼贫。必无辞。且请一茶。〔外〕不劳赐茶。但得早为玉成。多幸。 

　　【三学士】弱息及筓姻未偶。故来拜屈同游。书生已露魁人手。山老因营继嗣谋。〔合〕若得良媒开笑口。这求亲愿必酬。 
　　【前腔】〔末〕解绶归来为至友。果然同气相求。尔玉人窈窕锺闺秀。那君子殷懃须好求。〔合〕管取两门开笑口。这求婚愿必酬。 
　　【前腔】〔外〕人世姻缘天所授。惟媒妁得预其谋。■〈麻〉瓢兀自浮仙涧。红叶犹能上泝流。〔合前〕若得 
　　【前腔】〔末〕谨领尊言求凤偶。管敎配合鸾俦。云英志不存田玉。织女期尝订斗牛。〔合前〕管取 
　　〔外〕厘降篇成事岂虚。　　　　〔末〕诗言夫妇首关雎。 
　　〔外〕人间未结前生契。　　　　〔合〕天上先成月下书。 

　　第六出　议亲 
　　【遶地游】〔老旦上〕桑楡暮景。将往事空思省。家贫窘。闷怀耿耿。共姜誓盟。慕贞洁甘守孤零。喜一子学问有成。 
　　老身柏舟誓守。自甘半世居孀。楡景身安。惟爱一经教子。锥有破茅之地。尽可容身。囊无挑药之资。旋谋糊口。翦发常思侃母。断机每念轲亲。正是不求金玉贵。惟愿子孙贤。老身张氏。少适王门。自从丈夫亡后。不幸祖业凋零。止生一子。名十朋。虽喜聪慧。才学有成。奈缘时乖运蹇。功名未遂。今乃大比之年。且训诲一番。十朋那裏。 

　　【风入松】〔生上〕靑霄万里未鹏抟。淹我儒冠。布袍虽拟蓝袍换。荣枯事皆由天断。且自存心奉母。何须着意求官。 
　　母亲。拜揖。〔老旦〕春榜动。选场开。收拾行李。上京科举。〔生〕母亲。事业要当穷万卷。人生须是惜分阴。正是学成文武艺。货与帝王家。孩儿只为家贫亲老。不敢远离。〔老旦〕孩儿。岂不闻孝经云。始于事亲。终于事君。君亲一体。若得你一官半职回来。也显做娘的训子之功。〔生〕敢不遵命。〔老旦〕儿。还有一件事。前日双门巷钱贡元央许将仕议亲。无物为聘。以此不敢应承。只恐今日又来如何是好。〔生〕母亲。岂不闻古人云。娶妻莫恨无良媒。书中有女颜如玉。孩儿只虑功名未遂。何虑无妻。〔老旦〕儿。你也说得有理。自从你父亲亡后。做娘的呵。 

　　【黄莺儿】半世守孤灯。鎭朝昏几泪零。到今犹在凄凉景。寒门似冰。衰鬓似星。〔生〕母亲为何调泪。〔老旦〕为只为早年不幸鸾分影。〔合〕细评论。黄金满籯。不如敎子一经。 
　　【前腔】〔生〕父丧母劳形。论孩儿当报恩。奈何人事不相称。〔老旦〕只怕你学未成。〔生〕非学未成。〔老旦〕只怕你己未能。〔生〕非己未能。为只为五行不顺男儿命。〔合前〕 

　　【簇御林】〔老旦〕亲师范。近友朋。把诗书勤讲明。聚萤凿壁眞堪敬。他们都显父母。扬名姓。〔合〕奋鹏程。名题雁塔。白屋显公卿。 
　　【前腔】〔生〕亲年迈。家势倾。恨腴甘。缺奉承。卧冰泣竹眞堪并。他们都感天地。登台省。 
　　〔合前末上〕受人之托。必当终人之事。钱贡元央老夫到王宅议亲。此间有人么。〔老旦〕儿。有人在外。你去看。〔生〕待孩儿去看。呀。老将仕。失迎了。〔末〕令堂有么。〔生〕家母有。〔末〕老夫求见。〔生〕少待。母亲。许将仕在外。〔老旦〕请进来。〔见介〕许大人请。重蒙贵步到寒家。有何见谕。〔末〕老夫非为别事。只因钱贡元前番央老夫来说令郞亲事。老安人不允。近闻得贤郞堂试魁名。贡元不胜之喜。今着老夫送吉帖到宅。望乞安人允就。不必推辞。〔老旦〕多蒙贡元见爱。又蒙将仕周全。只是家窘。不敢应承。〔末〕贡元说道。不问人家贫富。只要女壻贤良。聘礼不拘轻重。随意下些。便可成亲。〔老旦〕贡元乃丰衣足食之家。老身乃裙布荆钗之妇。惟恐见诮。〔末〕安人何必太谦。 

　　【桂枝香】〔老旦〕年华衰迈。家私穷败。要成就小儿姻亲。全赖高贤担带。论才难布摆。钱难揭债。物无借贷。〔拔钗介〕儿。自你父亲去后之时。再无所遗。止有这荆钗。权把他为财礼。只愁事不谐。 
　　【前腔】〔生〕萱亲宁耐。冰人休怪。小生呵。贫居陋室多年。惟苦志寒窗十载。倘时运到来。功名可待。姻亲还在。母亲。这荆钗又不是金银造。如何做聘财。 
　　【前腔】〔末〕安人容拜。秀才听解。那贡元呵。不嫌你礼物轻微。偏喜爱熟油苦菜。但心无忌猜。物无妨碍。人无杂坏。方纔聘礼取过来一观。〔生〕请观。〔末〕昔日汉梁鸿聘孟光。荆钗遗下。岂不是达古之家。这荆钗虽不是金银造。非是老夫面奉。管取门阑喜事谐。 
　　〔老旦〕将仕回见贡元。只说礼物轻微。表情而已。〔末〕谨领。谨领。 

　　〔生〕寒家乏聘自伤情。　　　　〔老〕权把荆钗表寸心。 
　　〔末〕着意种花花不发。　　　　〔合〕等闲插柳柳成阴。 

　　第七出　遐契 
　　【秋夜月】〔净上〕家富豪。少甚财和宝。未毕姻亲。萦牵怀抱。思量命犯孤星照。没一个老瓢。 
　　自家号做孙汝权。牛羊无数广田园。无瑕美玉白似雪。没孔珍珠大似拳。白银积下如土块。黄金堆垜似方砖。温州城裏第一个财主。件件称心。样样如意。说也惶恐。夜夜缩脚眠。前日学中回来。偶见一家门径裏面。四个大字。为善最乐。正看之际。闪出二八佳人。生得描不成画不就。十分美貌。若得此女为妻。不枉了今生一世。 

　　【驻云飞】思忆多娇。想他十指纤纤一捻腰。两瓣金莲小。赛过西施貌。妖。其实是俊多娇。想他身材小巧。敎我日夜相思。时刻萦怀抱。若得成亲。我也不枉了。 
　　呸。想他也没用。我家裏有个才六才七。只好管些家事。有个朱吉能言语。我未曾说起。他就晓得我心事。叫他出来商议。朱吉那裏。〔末上〕听得叫朱吉。慌忙走来立。大胆寸难行。小心尽去得。官人有何分付。〔净〕朱吉。前日我在学中回来。打从双门巷裏经过。一家门前写着为善最乐。你晓得是那一家。〔末〕是钱贡元家裏。〔净〕你怎么认得。〔末〕小人常在他门首经过。认得。〔净〕他家好个女儿。〔末〕官人怎么晓得。〔净〕我在学中回来。偶见此女。生得十分美貌。我要取他为妻。没个人去说合。〔末〕他家对门卖烧饼的张妈妈。是钱贡元的妹子。姑娘说侄女。有何不可。〔净〕我儿好聪明。姑娘说侄女。有何不依。小厮。取文房四宝过来。〔末〕要文房四宝何用。〔净〕写个票儿拿他来。〔末〕这就不是。求亲犹如吿债。须是登门相请纔可。〔净〕你不知道。这妈妈闻得他嘴头子极快。他问道官人多少年纪。方纔娶亲。教我怎么回他。〔末〕只说高来不成。低来不就。蹉跎了岁月。少说些年纪便了。〔净〕你分付家裏。只说我学中去了。〔末叫后科净〕出得家门口。此间已是大街坊。〔末〕待我去请他。〔净〕有理。〔末叫〕张妈在家么。〔丑上〕来了。 

　　【秋夜月】蒙见招。打扮十分俏。走到门前人都道。道奴奴脸上胭脂少。搽些又好。抹些又俏。 
　　〔末〕搽多了。好与关大王作对。〔丑〕你来我家何干。〔末〕孙官人要见。〔丑〕呀。相公请了。〔净〕妈妈请了。〔丑〕看茶。〔净〕妈妈请。〔丑〕相公。接待不周。春牛上宅。并无灾厄。〔净〕我今闲走。特来看你这母狗。〔末〕出言太毒。将人比畜。〔净〕怎么屎口伤人。〔丑〕惯有这毛病。〔净〕茶来。〔丑〕免茶。〔净〕免茶不是你说的。〔丑〕讨茶也不是你说的。〔净〕我在家裏讨惯了。〔丑〕相公。今日到此贵干。〔净〕他问我贵干。我怎么回他。〔末〕便说烦妈妈为媒。〔净〕特烦妈妈为媒。〔丑〕不知取与第几位令郞。〔净〕小儿尙未有母。就是这小花男子。〔丑〕相公今年高寿了。〔净〕一百八十岁。〔末〕一十八岁。〔净〕看一十八岁。〔丑〕好少年老成。要取那家女儿。〔净〕朱吉。怎么回他。〔末〕便说令兄宅上有个令爱。要娶他做娘子。〔净〕妈妈。闻知令爱宅上。有个令兄。取他做个掌家娘子。〔丑〕我哥哥六十岁了。还饶他不过。〔净〕都是你只管令令令。都令差了。巧言不如直道。便说你哥哥家裏有个丫头。我要讨他做老婆便了。〔末〕是令兄宅上有个令爱。财主取他做掌家娘子。〔丑〕若说我侄女儿。只教你雪狮子向火。酥了一半。看我侄女儿。长不料料窕窕。短不局局促促。他眉湾新月。髻挽乌云。脸衬朝霞。肌凝瑞雪。有沈鱼落鴈之容。闭月羞花之貌。秋波滴沥。云鬟轻盈。淡扫蛾眉。薄施脂粉。舒翠袖。露玉指。春笋纤纤。下香阶。显弓鞋。金莲窄窄。这双小脚。刚刚三寸三分。〔净〕好。连夜就成。朱吉。这妈妈说小姐的脚刚刚三寸三分。这是卖弄金莲。就値一千两。请问妈妈要多少价钱。〔末〕这就差了。买牛马便说价钱。亲事只说财礼。〔净〕你晓得我的。我若过一两遭。便晓得苦恼。小花男子那裏晓得。你敎我便好。〔末〕请问妈妈要多少财礼。〔丑〕相公。我哥哥是诗礼之家。出得你的门。进得我哥户。样样成双。件件成百。〔净〕有。大人家干事不小。小人家干事不大。只管出得我家门。进得你令兄家户。妈妈。成亲之后。自有礼物登门谢媒。花红羊酒锦段赠之。朱吉。今日是个好日。你连忙回去。取金钗一对。压钗银四十两。相烦妈妈就去。 

　　【豹子令】闻说佳人多袅娜。多袅娜。端的容貌赛嫦娥。赛嫦娥。此亲若得周全我。酬劳财礼敢虚过。〔合〕花红羊酒谢媒婆。〔丑〕成亲之后。就是姑婆。〔净〕朱吉。你牵羊担酒谢姑婆。 
　　【前腔】〔丑〕非是冰人说强呵。说强呵。成败都是女萧何。女萧何。若是才郞拚财礼。管敎织女渡银河。〔合前〕 

　　〔净〕为媒作伐莫因循。　　　　〔丑〕管取敎君成此亲。 
　　〔末〕匹配姻缘凭月老。　　　　〔合〕调和风月仗冰人。 

　　第八出　受钗 
　　【似娘儿】〔外上〕一女貌天然。缘分浅。亲事迁延。愿天早与人方便。丝萝共结。蒹葭可倚。桑梓相联。 
　　男子生而愿为之有室。女子生而愿为之有家。老夫昨央将仕王宅议亲。回来便知端的。〔末上〕仗托荆钗成好事。何须红叶作良媒。昨蒙贡元央我王宅议亲。不免回覆。有人么。〔外〕将仕。有劳动问。亲事如何。〔末〕老夫初到王宅。说起亲事。王老安人再三推辞。已后将尊言说明。纔得允从。〔外〕将何物为聘。〔末〕聘物虽有。只是轻微。将不出。〔外〕老夫有言在先。不拘轻重。只要成其姻事。〔末〕聘物在此。请收。〔外〕好罕物。昔日汉梁鸿聘孟光荆钗。至今遗下。岂不是达古之家。老安人那裏。〔净上〕姻缘本是前生定。曾向蟠桃会裏来。那个在此。〔外〕是将仕。〔净〕不是来说我儿亲事么。〔外〕正是。〔净〕李成看茶来。将仕公。外日多蒙厚礼。我说李成去请将仕公来吃些寿面。说你不在家。一钵头面。放了三日。把与狗吃了。〔外末〕这什么说话。〔净〕敢问将仕。说我女儿亲事怎么了。〔末外〕亲事已成了。〔净〕旣成了。几时下盒子。〔末外〕就是今日。〔净〕今日教我怎么安排得酒与来人吃。〔末〕都是干折。袖裏来。袖裏去。〔净〕看鸡鹅污屎。坏了衣服。〔末〕不是这个干折。〔净〕小厮讨天平来。〔外〕要天平做什么。〔净〕要他兑银子。〔外〕银子希什么罕。〔净〕银子不希罕。什么希罕。〔外〕一股荆钗。只怕你不晓得。〔净〕你拿来我看。多少年纪。不晓得这是什么东西。闻又不香。拿在手又不重。待我磨一磨。〔外〕这是宝贝。擦不得的。〔净〕人到禁擦。他到不禁擦。〔外末〕什么说话。〔净〕这木头簪子。一分银子买了十根。讨得十个媳妇。〔外〕不要多说。〔净〕我晓得。当初汉梁鸿。仗他讨了个娘子。如今又将来讨我女儿。是二婚人了。〔末〕休得取笑。〔净〕你便说何人置造。甚人遗下的。 

　　【柰子花】〔末〕论荆钗名本轻微。汉梁鸿已仗得妻。芳名至今留传于世。老安人。休将他恁般轻视。听启。明说道表情而已。 
　　【前腔】〔净〕虽然是我女低微。他将我恁般轻觑。一城中岂无风流佳壻。老员外。偏只要嫁着穷鬼。老许。你做媒氏。疾忙与我送还他的财礼。 
　　【前腔】〔外〕这财礼虽是轻微。你为何讲是说非。婆子。你不晓得。那王秀才是个读书人。一朝显达。名登高第。那其间夫荣妻贵。这财礼呵。纵轻微。旣来之且宜安之。 
　　【前腔】〔丑上〕富家郞央我为媒。要娶我侄女为妻。说开说合非通容易。也全凭虚心冷气。匹配。端的是老娘为最。 
　　〔净〕姑娘那裏来。〔丑〕我在家裏来。特来与女儿说亲。〔净〕不要说这亲事。我老员外凭了那老许。把女儿许与王什么朋。〔丑〕不是王景春的儿子王十朋。娘儿两个过活的。〔净〕正是他家。不知富贵发积何如。〔丑〕就是孤老院裏赶出跎子来。穷断了他的脊觔。风扫地。月点灯。〔净〕你说的是谁家。〔丑〕我说的是孙半州孙官人。名头也有十七八个。金银使秤称。珠子使斗量。先将金钗一对。压钗银四十两。交了年庚吉帖。就有礼物登门。〔净〕如此只许他家罢。姑娘。只说我不曾见你进来。你就说退了王家。我就说嫁了孙家。〔丑〕正是。〔净〕只是老许在裏面。不好说得。〔丑〕自古道男不作媒。女不保债。若是老许抢我这媒做了。汗都弄他的出来。嫂嫂你先进去。〔净〕老许还不去。〔丑〕哥哥嫂嫂。此是那个。狗也不养出我来。我到人一般敬他。他到驴了眼看我。我到深深拜一拜。他到直了腰哈人。〔末〕老人家曲不倒腰。只是这等。〔丑净〕老人家曲不倒腰。彭祖公公不唱喏的。男有男行。女有女伴。请出去。待我们说几句家常话。哥哥。特来与我侄女说头亲事。〔外〕妹子来迟了。女儿许了王秀才。聘礼受了。就是王景春之子王十朋。〔丑〕那个做媒的。千百担柴煑不烂的老狗。这是女人家勾当。那王家朝无呼鸡之食。夜无引鼠之粮。若是嫁了他。饿断了丝肠。若饿死我家女儿。要与老许讨命。〔外〕什么说话。〔净〕姑娘。你说的是那家。〔丑〕我说的是孙半州。前门进去一百条水牛。有老许大。〔净〕就嫁这水牛。〔丑〕后门进去一百条黄牛。不要说他珍珠财宝。只这象牙屛风底下。冰干也有一千担。〔净外〕冰见了日头就洋了。怎么晒得冰干。〔丑〕各天一方。有这等天晒得这冰干。嫂嫂。生药铺裏卖的是什么。〔净〕这是冰片。〔丑〕正是。正是。退了王家。嫁那孙家。〔外〕你不晓得。就是那孙汝权极奸诈。我也配他不来。还了他聘礼。〔净〕这等人家不与他。如今退了王家。许了孙家。〔外〕你那婆子。晓得什么。一家女子百家求。求了一家便罢休。〔净〕唊了嘴。一家女子百家求。九十九家不罢休。〔丑〕只有一家不求得。扒在屋上打砖头。一失了打了老许的头。 

　　【驻马听】〔外〕巧语花言。竟不顾男女婚姻当遴选。此子才堪梁栋。貌比璠玙。学有渊源。我孩儿非比孟光贤。那书生亦遂梁鸿愿。这亲事也由我不得。也由你不得。〔合〕万事由天。一朝契合。做了百年姻眷。 
　　【前腔】〔净〕才貌兼全。亲老家贫囊又艰。羞杀荆钗裙布。绣褥金屛。绮席华筵。好姻缘番做恶姻缘。富亲眷强似穷亲眷。〔合前〕 

　　【前腔】〔丑〕四远名传。那个不识孙汝权。他貌如潘岳。富比石崇。德并颜渊。轻裘肥马锦雕鞍。重裀列鼎珍羞馔。〔合前〕 

　　【前腔】〔末〕五百年前。月老曾将足系缠。不用诗题红叶。书附靑鸾。玉种蓝田。瑶池曾结并头莲。画堂中已配豪家眷。〔合前〕 

　　〔外〕今日未可便相从。　　　　〔净〕须信豪家意颇浓。 
　　〔末〕有缘千里能相会。　　　　〔丑〕无缘对面不相逢。 
　　〔外〕怎成得人家。一个客在此。也没茶水。到有许多不贤之处。〔净〕还不跪。〔丑〕跪了嫂嫂。〔外〕妹子。一家好人家。是你搅坏了。我也做不得主。我儿在绣房中。你将两家聘礼问女儿。愿嫁金钗。就是孙家。愿嫁荆钗。就是王家。〔净丑〕正是。〔外〕只说王家是诗礼之家。那孙家一味村浊。〔净〕再说一个大巴掌。〔外〕罢罢。我再不管了。〔先下丑〕世间无难事。只怕歪丝缠。一个老官人。被你一缠就缠坏了。玉莲就比我小时节。只要有得吃有得着。这等人家不嫁。倒去嫁穷鬼。好计。计就月中擒玉兔。谋成日裏捉金乌。〔下〕 


　　第九出　绣房 
　　【恋芳春】〔旦上〕宝篆香消。绣窗日永。又还节近朱明。暗裏时更换。月老逼椿庭。惟愿双亲福寿康宁。 
　　镜中常自叹婵娟。生长闺门二八年。惟喜椿庭身在室。何堪萱室魄归天。工德悉兼全。玉质无瑕赛月圆。春去秋来多世事。金莲那肯出房前。奴家侍奉早膳已毕。且向绣房做些针指。 

　　【一江风】绣房中。袅袅香烟喷。翦翦轻风送。但晨昏问寝高堂。须把椿萱奉。忙梳早整容。忙梳早整容。惟勤针指功。怕牕外花影日移动。 
　　【前腔】听鹊鸦。噪得我心惊怕。有甚吉凶话。念奴家不出闺门。莫把情怀挂。依然绣几朵花。依然绣几朵花。天生怎比他。再绣出蔷薇架。 
　　【靑哥儿】〔丑上〕豪门议亲。哥哥嫂嫂已许谐秦晋。未审玉莲肯从顺。且向绣房询问。 
　　开门。〔旦〕是谁。〔丑〕是你姑娘。〔旦〕姑娘那裏来。〔丑〕我儿。这就不是了。怎么拦门拜。诗礼人家。只象小家子出身。好歹等姑娘坐定了拜纔是。〔旦〕多谢姑娘指教。〔丑〕这纔是。我儿坐了。〔旦〕姑娘。吿坐了。〔丑〕你在这裏做什么。〔旦〕这是枕方。〔丑〕这是什么花。〔旦〕并头莲。〔丑〕这是做亲的意思了。〔旦〕姑娘休要取笑。〔丑〕下面是鸭是鹅哺鸡。〔旦〕鸳鸯。〔丑〕鸳鸯嘴长了七八针。这是什么书。〔旦〕是烈女传。〔丑〕我儿。这书且放过一边。我要说正经。我儿。特来与你说一头亲事。〔旦〕不是爹爹许那王。〔丑〕亏你不羞。不出闺门的女儿。晓什么王白。好歹等姑娘说出来。你爹爹许了王家。母亲见他艰难。将你许了孙半州。他是温州城裏第一个财主。我儿若嫁了他。一生受用不尽。这是王家的聘礼。这是孙家的聘礼。〔旦〕姑娘。他乃豪家富贵。玉莲乃家寒貌丑。不敢应承孙家。〔丑〕嫁孙家是。听我说他富贵。 

　　【梁州序】他家私迭等。良田千顷。富豪声振欧城。他又不曾婚聘。专浼我来求亲。〔旦〕他恁的钱物昌盛。愧我家寒貌丑难厮称。〔丑〕这段姻缘料想是前定。入境缘何不顺情。休得要恁执性。 
　　【前腔】〔旦〕他有雕鞍金凳。重裀列鼎。肯娶我裙布荆钗。我须房奁不整。反被那人相轻。〔丑〕虽是你房奁不整。他见你恭容自然相钦敬。〔旦〕严父将奴先已许书生。君子一言怎变更。实不敢奉尊命。 
　　【前腔】〔丑〕你爹娘俱已应承。问侄女缘何不肯。恁推三阻四。莫不是行浊言淸。〔旦〕枉了将人凌并。便刎下头来。断然不依允。〔丑〕论我作伐。宅第尽闻名。十处说亲九处成。谁学你假惺惺。 
　　【前腔】〔旦〕做媒的。〔丑〕做媒的不是做贼的。〔旦〕做媒的个个夸能。也多有言不相应。信着你都被误了终身。〔丑〕合穷合苦没福分。丫头强厮挺。令人怒憎。〔旦〕出语伤人。你好不三省。荣枯事总由命。 
　　【尾】〔丑〕这段姻缘非厮逞。少什么花红送迎。〔旦〕谁想番成作画饼。 
　　〔旦〕姻缘自是不和同。　　　　〔丑〕无分荣华合受穷。 
　　〔旦〕雪裏红梅甘冷淡。　　　　〔合〕羞随红叶嫁东风。 

　　第十出　逼嫁 
　　【福靑歌】〔净上〕只因我女娇媚。富家郞要结姻契。姑娘在此作良媒。寻思道理。强如嫁着穷鬼。 
　　常言道。会嫁嫁田庄。不会嫁。嫁才郞。好笑我老儿将女儿许嫁王十朋。姑娘来说的温州城内第一个财主孙汝权。如今姑娘绣房中与女儿议亲。待姑娘来便知端的。 

　　【前腔】〔丑上〕玉莲贱人无理。激得我怒从心起。腌臜蠢物太无知。千推万阻。敎我受了这场呕气。 
　　〔净〕姑娘。为何这般气。〔丑〕嫂嫂。只说人家养女儿。你当初把他如金宝。如今把你当蒿草。我便领你的命。到绣房中去。他便闭着门儿。我便叫开门。他便不该就是拦门拜。我该奉承他一分便好。我不合教道他。他便怪我抢白了。心裏有些不自在我。我便说特来与你做媒。他到嗞了这张嘴。说道姑娘莫不是爹爹说王。我就说不出闺门的女儿。晓得什么王白好歹。等姑娘说出来。又说爹是亲的。娘是继母。不知是那一个养汉老淫妇。不知他是那裏来的。便是这等跟我爹的。还要拿他到税课司去税他一税。羞也羞杀了他。〔净〕他是这等无理。七岁无了母。是我扶养长成。说我做主不得。我且唤他出来。肯嫁孙家。我有一处。要嫁王家。也有一处。〔丑〕嫂嫂不要说我说的。〔净〕玉莲那裏。 

　　【七娘子】〔旦上〕芳心未许春搬弄。傍纱牕绣鸾刺凤。〔净〕玉莲。〔旦〕母命传呼。奴当趋奉。金莲轻举湘裙动。 
　　〔旦〕母亲。〔净〕撒开。不是你娘。〔旦〕姑娘。〔丑〕不是你姑娘。〔净〕你好欺心。虽无十月怀胎。且有三年乳哺。怎么得你长大嫁老公。姑娘与你说亲。肯不肯好好回他。怎么说爹是亲的。娘是继母。做主不得。骂我许多。〔旦〕是那个来说的。〔净〕姑娘说的。〔旦〕姑娘曾在那裏骂。〔丑〕你骂来。〔净〕贱人骂得好。 

　　【锁南枝】〔旦〕休发怒。免性焦。一言望乞听奴吿。这聘礼荆钗。休恁看得小。〔净〕是金的。〔旦〕非是金。〔丑〕敢是宝。〔旦〕非是宝。〔净〕非金非宝。要他何用。〔旦〕将来聘奴家。一似孟德耀。 
　　【前腔】〔净丑〕听他道。越气恼。无知贱人不听敎。因甚苦死执迷。惹得娘焦燥。他礼物有甚好。比着玉镜台。羞杀晋温峤。 
　　〔旦〕母亲。岂不闻商相埋名。版筑岩前曾。避世。阿衡遯迹。躬耕莘野未逢时。买臣见弃于其妻。季子不礼于其嫂。先朝蒙正运未通。破窑困苦。昔日韩信时不遇。当道饿寒。王秀才虽窘。乃才学之士。孙汝权纵富。乃奸诈之徒。才学之士。不难于富贵。奸诈之徒。必易于贫穷。王秀才一朝风云际会。发迹何难。〔净〕姑娘。丫头虽小。且是识人多矣。不知那裏寻许多苦堆一处。 

　　【四换头】贼泼贱闭嘴。数黑论黄讲甚的。我是你什么人。〔旦〕是娘。〔净〕恰又来。娘言语怎违。那裏是顺父母颜情却是你。〔旦〕顺父母颜情。人之大礼。话不投机。敎人怎随。富豪恋贪。贫穷见弃。惹得傍人讲是非。 
　　【前腔】〔丑〕呆蠢丫头。出语污人耳。恁推三阻四。话不投机。豪家求汝効于飞。他有甚相亏。出言抵撞。你好没尊卑。 
　　【前腔】〔旦〕非奴失礼仪。望停嗔。听拜启。婚姻事有之。恐误了终身难改移。〔净〕嫁去好。多住几日。不好。回来再嫁。〔旦〕怕一时贪富侈。恐船到江心补漏迟。 
　　【前腔】〔净丑〕好言劝你。再三阻推。娘是何人你是谁。〔旦〕母亲暂息雷电威。休恁自差池。今日裏缘何将我苦禁持。〔净〕自今和你做头敌。〔旦〕谩威逼。断然不与孙氏做夫妻。 
　　〔旦下外上〕自不整衣毛。何须夜夜嚎。为何在此喧嚷。〔净〕老贼养得好女儿。把我一顿打。若无姑娘劝。几乎打死。〔外〕妈妈。玉莲最孝顺。敢不是他。〔净〕且住。待我思想。我扯住他衣服。他洒调跑了去。方纔打。姑娘。是你打的。〔外〕妹子回来一次。惹得他母子闹炒。今后再不要你回来。〔丑〕我为你女儿亲事。今后再不回来了。〔净哭〕我的姑娘。〔丑哭〕我的嫂嫂。〔外〕呸。好人好家。哭怎么的。〔丑〕耍戏有哭有笑。〔净〕依我嫁孙家。多与他房奁首饰。若不肯嫁孙家。剥得赤条条。拣个十恶大败日。一乘破轿子。送到王家。房奁首饰。一些没有。再不管他。〔外〕将机就机。明日乃是一好日。只说不好。妈妈。十恶大败之日。就是明日送去。〔净〕也罢。就是明日。〔外〕妈妈。你送去。〔净〕我不去。〔外〕妹子。你送去。〔丑〕嫂嫂。一个泥人。送到庙裏去。看个下落。就是我去。 

　　〔外〕不贪富贵自甘贫。　　　　〔净〕叵耐无知小贱人。 
　　〔丑〕惟有感恩幷积恨。　　　　〔合〕万年千载不成尘。 

　　第十一出　辞灵 
　　【破阵子】〔旦上〕翠黛深笼宝镜。蛾眉懒画春山。丝萝虽喜依乔木。椿树还怜老岁寒。偷将珠泪弹。 
　　我生胡不辰。襁褓失慈母。鞠育赖椿庭。成立多艰楚。此日遣于归。父命曷敢阻。进退心恐伤。有泪出肺腑。奴家被继母逼嫁孙郞。我爹爹不允。将机就计。只说今日是十恶大败之日。匆遽之间。将奴出配王家。首饰衣服。并无一件。苦呵。若是亲娘在日。岂忍如此肮脏。不免到祠堂中拜别亲娘神主。此间已是祠堂中了。这一位是我亲娘呵。一入祠堂心惨凄。百年香火叹无儿。涓埃未报母恩德。返哺忍闻乌夜啼。 

　　【玉交枝】〔旦〕音容不见。望冥中听奴诉言。甫离怀抱娘恩断。目应怎瞑黄泉。谁知继母心太偏。逼奴改嫁相凌贱。我那亲娘。孩儿今日出嫁。本待做一碗羹饭与你。料他决不相容。苦莫说羹饭。我要痛哭一场。〔合〕怕他们闻之见嫌。只得且呑声。泪痕如线。 
　　我的亲娘在日。岂是今日。 

　　【前腔】不能光显。叹资装十无一完。爹爹母亲。荆钗裙布奴情愿。只是我爹爹年老在堂。奴家去后。叹无人膝下承颜。我的亲娘。七岁抛离了你。受他折磨难尽言。孩儿倘有一些差处。非打卽骂。他全无骨肉亲相眷。 
　　〔合前外上〕荆钗与裙布。随时逼婚嫁。〔丑上〕三夜不息烛。相思何日罢。〔外〕我儿哭得这等模样。你在此怎么。〔旦〕我在此别母亲神主。〔外〕我的儿。 

　　【忆多娇】你且开镜奁。整翠钿。休得界破残装玉筋悬。今日我做爹爹的肮脏了你。首饰全无眞可怜。〔合〕休得愁烦。喜嫁个读书大贤。 
　　【前腔】〔旦〕愁只愁你子嗣悭。爹老年。何忍敎儿离膝前。爹爹。你与母亲不谐。孩儿去了。凡事忍耐些罢。莫惹闲非免挂牵。 
　　〔合前丑〕我儿。你若依了我。嫁了孙家。大样妆奁。十分富贵。今日什么来由。到嫁这个穷鬼。〔外〕你好胡说。 

　　【斗黑麻】自古姻缘事非偶然。五百年来赤绳系牵。儿今去。听敎言。我的儿。你到王门做媳妇。勿慢勿骄。必钦必敬。孝顺姑嫜。数问寒喧。〔合〕灯前泪涟。生离各一天。它有日归宁。吾心始安。 
　　我儿。上轿去罢。〔旦〕待孩儿请母亲出来拜辞。〔外〕孩儿。那老泼贱。你去拜别他怎么。〔旦〕爹爹。天下无有不是的父母。孩儿何忍不辞而去。〔丑〕侄女言之有礼。待我去请他来。嫂嫂。女儿请你出来拜别。〔净在内说〕不出来。一似张果老倒骑驴。永远不要见这畜生的而。〔丑〕侄女儿。你母亲不肯出来受你的拜别。〔旦〕旣不肯出来。待奴自去请。母亲。开门。开门。〔净内说〕不开。不开。〔旦〕母亲旣不开门。不免就此房门前拜别。我的娘。孩儿呵。 

　　【前腔】蒙敎养成人。恩同昊天。〔净内应〕我又不是你亲娘。说什么昊天。〔旦〕我的娘。虽不是你亲生。多蒙保全。儿别去。免忧煎。娘。你是个年老之人。休惹闲气。倘爹爹有些不是处。忍耐些罢。努力加餐。望把愁颜变笑颜。〔合〕灯前泪涟。生离眞可怜。〔外〕我儿。他衣饰也无一件与你。哭他怎么。〔旦〕裙布荆钗。奴身自便。 
　　〔丑〕侄女儿。拜了爹爹。上轿去罢。〔外〕不要拜了。 

　　【临江僊】〔旦〕百拜哀哀辞膝下。及门无母施鞶。未知何日返家园。出门银烛闇。白日照鱼轩。〔旦丑吹打下外吊场〕 

　　【前腔】半壁孤灯相吊影。萧萧白发盈顚。那堪弱息离身边。叮咛辞别去。情痛不成干。 

　　第十二出　合卺 
　　【风马儿】〔老旦上〕株守窝居事桑麻。形憔悴。鬓蓝参。〔生上〕家寒世薄精神减。凄凉一担。母忧愁。子羞惭。 
　　〔老旦〕孩儿。姻缘之事非偶然。前番许将仕来说亲事。我因将荆钗为定。此人一去许久。不见回报。敢是不成了。〔生〕母亲。姻缘前生分定。苦苦挂怀则甚。 

　　【琐寒牕】〔老旦〕这门亲非是我贪婪。无奈人来说再三。送荆钗只愁富室褒谈。良媒竟没一言回俺。反敎娘挂肠悬胆。〔合〕早间只闻得鹊噪牕南。有何亲旧相探。 
　　【前腔】〔生〕叹连年贫苦多谙。尤在凄凉一担担。事萱亲朝夕愧缺腴甘。劬劳未答。常怀凄惨。议姻亲断然不敢。〔合前〕 

　　【前腔】〔末净上〕论人生嫁女婚男。不是姻缘怎妄贪。谩夸他豪门首饰衣衫。娇娥志洁。甘居淸淡。那听他巧言啜赚。这姑姑因此脸羞惭。此来必定喃喃。 
　　此间已是。有人么。〔老旦〕有人在外。出去看来。〔生〕待孩儿去看。〔末〕老夫要见令堂。〔生〕请将仕少待。〔老旦〕请见。〔末〕老安人贺喜。〔老旦〕寒门似水。喜从何来。〔末〕钱老员外送小姐过门。以此贺喜。〔老旦〕仓卒之间。诸事不曾整备。怎生是好。〔末〕不费老安人的心。钱宅也没有人来。止有张姑妈送亲。他恰有些絮刮。不要听他。〔净〕只要对了新官人。诸事不要管。张老安人出轿。华堂今夜喜筵开。拂拂香风次第来。画鼓频敲龙笛响。新人挪步出庭阶。 

　　【宝鼎儿】〔丑上〕亲送侄女临门。管取今朝沈醉。 
　　〔净〕请老安人迎接姑婆。〔老旦〕姑婆请。〔丑〕亲家请。〔净〕请行礼。再行礼。〔老旦丑行礼丑〕此间是那个。〔末〕就是新官人。〔丑〕你不晓得。这是琼林之琼。亲家面上为何能黄。〔老旦〕生成的。〔丑〕这房子为何都是曲的。〔老旦〕这是旧房。〔丑〕不是旧房。正是乔木之家。〔末净〕这话纔说得好。〔丑〕亲家裏面有什么冰窨。〔老旦〕没有什么冰窨。〔丑〕为何冷气直冲。亲家。夜来我哥哥嫂嫂分颜。如今送侄女临门。首饰房奁。诸事不曾完备。望亲家包荒。〔老旦〕家下仓卒之间。诸事不曾整备。望姑婆包荒。〔丑〕实不相瞒亲家说。没有喜娘。还要我一身充两役。扶我侄女出轿。酒是好歹两桌。都是我的了。〔末〕且不要多说。扶持新人出轿。〔净〕伏以身骑白马摇金凳。曾向歌楼列管弦。醉后不知明月上。笙歌引入画堂前。 

　　【花心动】〔旦上〕适遣匆匆。奈眉峯慵画。鬓云羞笼。 
　　〔净〕一对新人请上花毯。齐眉并立。一派笙歌列绮罗。女郞今夜渡银河。羞闻织女笑呵呵。今夜断然饶不过。〔老旦〕请受礼。〔丑〕同受礼。〔净〕老安人请训事。〔老旦〕姑婆请训事。〔丑〕亲家请。〔老旦〕占了。夫妻交拜。相敬如宾。务要上和下睦。夫唱妇随。常如鸾凤之和鸣。早叶麒麟之应瑞。姑婆请。〔丑〕勤事桑麻。织紬做布。莫学自己。嫁了这个穷酸饿醋。喜筵独桌。摆在那裏。〔老旦〕姑婆。仓卒之间。诸事不曾整备。 

　　【惜奴娇】只为家道贫穷。守荆钗裙布。谨身节用。今为姻眷。惟恐玷辱亲家门风。〔旦〕空空。愧乏房奁来陪奉。望高堂垂怜宠。〔合〕喜气浓。悄似僊郞僊女会合僊宫。 
　　【前腔】〔丑〕忻逢。夫壻宽洪。可留心遵守四德三从。〔末〕勤攻诗赋。休得要效学飘蓬。〔生〕重重。命蹇时乖长如梦。〔老旦〕谢良言。开愚蒙。〔合前〕 

　　【斗黑麻】〔旦〕家中。虽忝儒宗。论苹蘩箕帚。尙未谙通。愧无能。岂宜适事英雄。〔老旦〕融融。非独外有容。必然内有功。〔合前〕 

　　【前腔】〔生〕愚蒙。欲步蟾宫。奈才疎学浅。未得蜚冲。愧无能。岂宜先自乘龙。〔丑〕雍雍。才郞但显功。娇妻拟赠封。〔合前〕 

　　【锦衣香】〔末〕夫性聪。才堪重。妇有容。德堪重。天生美质奇才彩鸾凤。〔生〕自惭非是汉梁鸿。何当富室。配着孤穷。〔旦〕念妾非孟光。奉亲命遣侍明公。今日同欢共。想也曾修种。夫和妇睦。琴调瑟弄。 
　　【浆水令】〔老旦〕恕贫无香醪泛锺。恕贫无美食献供。〔丑〕又无些汤水飮喉咙。妆甚么大媒。做什么亲送。〔末〕休相笑。莫妄冲。惟恐外人相讥讽。〔老旦〕非缺礼。非缺礼。只为窘中。凡百事。凡百事。望乞包笼。 
　　【尾】〔众〕佳人才子德堪重。更人才又兼出众。夫妻到老和同。 
　　〔生〕合卺交欢喜颇浓。　　　　〔老〕琴调瑟弄两和同。 
　　〔丑〕今宵剩把银缸照。　　　　〔合〕犹恐相逢在梦中。 

　　第十三出　遣仆 
　　【出队子】〔外上〕追思前事。追思前事。心下如同理乱丝。虽然颇颇有家私。争奈年高无后嗣。怎不敎人怨咨。 
　　万般皆是命。半点不由人。当初招王十朋为壻。谁知我那婆子嫌贫爱富。定要嫁孙家。我女不从。因此变作参商。番成仇怨。是我一时将机就机。将孩儿送过王门。如今赴京科举。思虑他家无人。意欲整西边书房。去请亲家女儿同居住。早晚也好看顾。李成那裏。〔末上〕水将杖探知深浅。人听言词见腹心。员外有何分付。〔外〕李成。王官人往京求取功名。我思量他家无人。欲将西首书房。去请老安人小姐到家居住。早晚也好看顾。〔末〕如此甚好。只怕老安人不容。〔外〕有我在此。不妨。〔末〕小人就去。 

　　【好姐姐】〔外〕听吾一言说与。那王秀才欲求科举。他若去时。必定家空虚。〔合〕堪忧虑。形只影单添凄楚。暮想朝思愈困苦。 
　　【前腔】〔末〕解元为功名利禄。他应难免分开鸳侣。妻孤母独。怎不愁满腹。〔合前〕 

　　【前腔】〔外〕我欲把西边空屋。相请他萱亲荆妇。移来并居。早晚堪照顾。〔合〕亲骨肉。及早取来同居住。彼此心欢意满足。 
　　【前腔】〔末〕小仆蒙东人付嘱。到彼处传说衷曲。他闻此语。拟定无间阻。〔合前〕 

　　〔外〕不忍他家受惨凄。　　　　〔末〕恩东惜树更连枝。 
　　〔外〕黄河尙有澄淸日。　　　　〔末〕岂可人无得运时。 

　　第十四出　迎请 
　　【挂眞儿】〔老旦上〕天付姻缘事谐矣。夫和妇如鱼似水。〔生上〕贫处蜗居。羞婚燕尔。惟恐傍人谈耻。〔旦上〕菽水承欢胜甘旨。亲中馈未能周备。〔生〕慈母心欢。贤妻意美。深喜一家和气。 
　　母亲。苹蘩已喜承宗嗣。功名未遂平生意。黄榜正招贤。囊空无一钱。〔老旦〕孩儿。家寒难斡运。谩自心头闷。〔旦〕今举若蹉跎。光阴能几何。〔生〕母亲。孩儿自与娘子成亲之后。不觉半载。卽日黄榜动。选场开。郡中刻限十五日起程。争奈缺少盘缠。如何是好。〔老旦〕孩儿。自你父亲亡后。家私日渐凋零。你今缺少盘费。教娘实难措办。〔旦〕官人。此系是前程之事。况兼官府催行。虽则家道艰难。如何辞免。可容奴家回去。恳及爹娘。或钱或钞。借些与官人路上盘缠。不知尊意如何。〔生〕如此却好。只恐岳丈不从。〔旦〕这个不妨。〔末上〕若无渔父引。怎得见波涛。自家蒙老员外着我到王秀才家去请取。这裏便是。有人在此么。〔老旦〕孩儿。是谁在门首。〔生〕待孩儿去看。〔生〕足下何来。〔末〕小人是钱宅来的。〔生〕少待。母亲。元来岳丈家裏来的人。〔老旦〕媳妇。你去看是谁。〔旦〕待奴家去看。元来是李成。〔末〕是小人。〔旦〕一向爹妈好么。〔末〕俱各平安。〔旦〕今日着你来。有何话说。〔末〕老员外闻知秀才官人上京应举。思虑宅上无人。着小人打点空房一所。特着小人来请老安人小姐同家另住。〔旦〕这是贫人遇宝。有何不可。你进来见了婆婆。须要下礼。〔末〕大人家儿女晓得。〔老旦〕媳妇。是谁。〔旦〕婆婆。是奴家裏使唤的李成。〔老旦〕元来是李成舅。请他进来。〔旦〕李成进来。〔末〕老安人拜揖。〔老旦〕李成舅万福。二位亲家安否。〔末〕托赖俱各平安。〔老旦〕如今亲家着你来有何干。〔末〕老安人请坐。待小人说。 

　　【宜春令】恩东命。遣仆来上覆。近闻说官人赴都。解元出路。人去家空。必定添凄楚。意欲把西首房屋。待相邀安人居住。为此特令男女到宅传语。 
　　【前腔】〔老旦〕蒙错爱。为眷属。这恩德深铭肺腑。奈缘艰苦。迤逦不能勾参岳父。到如今又蒙相呼。顿敎娘心中犹豫。试问我孩儿媳妇。怎生区处。 
　　【前腔】〔生〕因科举。欲赴都。免不得抛妻弃母。千思百虑。母老妻娇。却敎谁为主。旣岳翁惜寡怜孤。这分明连枝惜树。且自随机应变。愼勿推阻。 
　　【前腔】〔旦〕夫出路。百事无。况家中前空后虚。晨昏朝暮。虑恐他人生疾妬。旣相招共处同居。暂幽栖荜门蓬户。未审婆婆夫主。意中何如。 
　　〔末〕安人。且听小人吿禀。俺老员外说得好。解元赴选。家中惟有女流。外无老仆。内无小僮。俺小姐旣受苹蘩之托。恐缺甘旨之奉。为此将西边空屋。请安人小姐另处。父子又得相亲。妇姑况得其所。安人以为半世尙守孤灯。今而有妇。不肯因人而热。辞之固当矣。据小人愚见。早晚仰赖无人。倘有不测。何以堪处。我家空屋。固非广厦高堂。亦有重迭门户。不使雀穿牖。毋使犬吠室。实为有托。可保无虞。解元衣锦荣归。不惟壮观老员外之门楣。抑且增益老安人之福履。休得三思。幸垂一诺。〔旦〕婆婆。李成之言有理。请问去否。〔老旦〕儿。你道怎么不去。 

　　〔老〕家寒羞往见新亲。　　　　〔生〕世务艰难莫认眞。 
　　〔旦〕此去料应无改易。　　　　〔末〕径传消息报东人。 【绣衣郞】〔老旦生旦吊场〕半生在陋巷幽栖。乐守淸贫苟度时。重蒙不弃。大厦千间相周庇。望孩儿异日荣贵。报岳翁今日恩义。〔合〕愿从今奋前程万里。愿从今奋鹏程万里。 
　　【前腔】〔生〕自历学十载书帏。黄卷靑灯不暂离。春闱催试。鏖战功名在科场内。金鸾殿拟着荷衣。广寒宫必攀僊桂。〔合前〕 

　　【前腔】〔旦〕想苍天不负男儿。一举成名天下知。倘登高第。雁塔题名身荣贵。若能勾赠母封妻。也不枉了争名夺利。〔合前〕 

　　【前腔】〔老旦〕黄河尙有澄淸日。岂可人无得运时。皇都得意。那时好个风流壻。〔生〕我寒儒显赫门楣。太岳翁传扬名誉。〔合前〕 

　　〔生〕春闱催试迫违期。　　　　〔旦〕但愿皇都得意回。 
　　〔老〕跃过禹门三级浪。　　　　〔合〕管敎平地一声雷。 

　　第十五出　分别 
　　【卜算子】〔外上〕从别女孩儿。心下常萦系。昨日令人去请归。彼此心欢喜。 
　　雪隐鹭鸶飞始见。柳藏鹦鹉语方知。昨日着李成去搬取王亲妈秀才与我女孩儿同家另居。待李成回来。便知分晓。 

　　【疎影】〔老旦上〕韶光荏苒。叹桑楡暮景。贫困相兼。〔旦上〕半载忧愁。一家艰苦。未知何日回甜。〔生上〕麄衣粝食心无歉。为亲老常怀凄惨。〔末上〕安人贤会。秀才儒雅。小姐贞洁。 
　　老安人。这裏正是本宅门首。待小人进去通报。老员外。老安人秀才官人小姐都来了。〔外〕在那裏。〔末〕都在门首。〔外〕看坐来。亲家。请裏面相见。〔老旦〕老亲家先请。〔外〕亲家。老夫接待不周。勿令见罪。〔老旦〕亲家。老身贫乏。无一丝为聘。遣荆钗言之可羞。〔外〕小女愧无百辆迎门。奉苹蘩惟恐有失。〔老旦〕未遑造谢。反蒙宠招。〔外〕重荷辉临。不胜忻羡。〔老旦〕老亲家。亲母如何不见。〔外〕老荆有些小恙。不及侍陪。容日再拜。乞恕。乞恕。〔老旦〕孩儿过来。见了老亲家。〔生〕念十朋一介寒儒。三尺童稚。忝居半子之情。托在万间之庇。有违参拜。无任战兢。〔外〕好贤壻。〔旦〕爹爹。久别尊颜。且喜无恙。〔外〕孩儿起来。亲家母。我闻知令郞起程。虑恐亲家宅上无人。老夫如今打点西边空房屋一所。请亲姆到来。与我孩儿同住。未知尊意如何。〔老旦〕老身来此叨扰尊府。〔外〕贤壻几时起程。〔生〕小生就是今日起程。〔外〕李成看酒来。〔末〕酒在此。〔外〕此一杯酒。一来与老亲家接风。二来与我贤壻饯行。酒三巡。权为饯行之礼。亲家。我家中没有高堂大厦。 

　　【降黄龙】草舍茅檐。蓬荜尘蒙。网罗风飐。尊亲到此。但有无一一望亲遮掩。〔老旦〕恩沾万间周庇。悄似寒灰拨焰。使穷亲欢生愁腹。喜生愁脸。 
　　【前腔】〔旦〕安然。同效鹣鹣。为取功名。反成抛闪。君今此行。又恐怕贪富别取房奁。〔生〕休言。我守忠信。自古道贫而无谄。肯贪荣忘恩失义。附热趋炎。 
　　【前腔】〔老旦〕淹淹。贫守齑盐。常虑衣单。每忧食缺。今为眷属。尤恐将宅第门风辱玷。〔外〕休谦。旣成姻眷。又何故相弃相嫌。敢攀尊亲宠临。老夫过僭。 
　　【前腔】〔生〕叨忝。母训师严。三史谙通。九经博览。今承召举。到试闱定有朱衣头点。〔旦〕春纤。捧觞低劝。好将心事拘拑。到京师闲花野草。愼勿沾染。 
　　【黄龙衮】〔生〕休将别泪弹。休将别泪弹。且把愁眉展。背井离乡。谁敢胡沾染。〔老旦〕路途迢递。不无危险。纔日暮。问路程。寻宿店。 
　　【前腔】〔生〕萱亲免愁烦。萱亲免愁烦。岳丈休忆念。〔老旦〕记取叮咛。客邸当勤俭。〔外〕此行只愿鳌头高占。功名遂。姓字香。门楣显。 
　　【尾声】〔生〕随身不虑无琴剑。虑只虑行囊缺欠。〔外〕些少白金相助添。 
　　〔生〕多谢岳父厚意。〔外〕你去路上要小心。早去早回。〔老旦〕孩儿。你过来。我分付你几句。〔生〕母亲有何分付。〔老旦〕你未晚先投宿。鸡鸣起看天。逢桥须下马。过渡莫争先。古来寃枉事。皆在路途间。做娘的就比树头上黄叶。荷叶上水珠。朝不保暮了。我的儿呵。 

　　【临江僊】渡水登山须仔细。〔外〕朝行须听晓鸡啼。〔旦〕成名先寄好音回。〔末〕蓝袍将挂体。及第便回归。〔生〕重荷萱亲勤训诲。感蒙岳丈提携。娘子。好生侍奉我亲帏。李成。在家勤照顾。〔末〕及第便回归。〔旦扯生介〕半载夫妻成拆散。婆婆年老怎支持。成名思故里。切莫学王魁。〔生〕你不须多嘱付。我及第便回归。 
　　〔生先下众吊场〕正是流泪眼观流泪眼。断肠人送断肠人。〔外〕孩儿。你夫壻上京取应。好把婆婆恭敬。〔旦〕甘旨一一趋承。谨依爹爹严命。〔老旦〕多幸多幸。骨肉团圆欢庆。 

　　【园林好】深感得亲家见怜。助白银恩德万千。更广厦容留。贫贱得所。赐喜绵绵。蒙所庇。意拳拳。 
　　【沈醉东风】〔外〕我孩儿三生有缘。与才郞忝为姻眷。今日赴春闱。程途遥远。助盘费尙忧轻鲜。〔旦〕婆当暮年。父当老年。只愿我儿夫荣归故苑。 
　　【川拨棹】〔老旦〕他凭取才学上京赴选。又恐怕他功名缘分浅。〔末〕老安人且莫萦牵。那秀才文章灿然。管登科。作状元。管登科。作状元。 
　　【红绣鞋】〔老旦〕旦夕祝吿苍天。周全。愿他独占魁选。荣显。母妻封赠受皇宣。门楣显。姓名传。得鱼后。怎忘筌。得鱼后。怎忘筌。 
　　【尾】从今且把眉舒展。遇良辰自宜消遣。骨肉永远团圆。 
　　〔外〕举子纷纷争策艺。　　　　〔老〕此行愿取登高第。 
　　〔旦〕马前喝道状元来。　　　　〔合〕这回好个风流壻。 

　　第十六出　赴试 
　　【水底鱼】〔生上〕天下贤良。赴选临帝乡。白衣卿相。暮登天子堂。 
　　【前腔】〔末上〕为功名纸半张。引得吾辈忙。人人都想。要登龙虎榜。 
　　【前腔】〔净上〕有等魍魉。本是田舍郞。妆模作样。也来入试场。 
　　〔生〕三年大比选场开。满腹文章特地来。争看世人增价买。信知吾辈是英才。〔净〕梅溪。我和你一学朋友。不须通名。趱行则个。 

　　【甘州歌】〔生〕自离故里。谩回首家乡极目何处。萱亲年老。一喜又还一惧。晨昏幸托年少妻。深感岳丈相怜一处居。〔合〕蒙嘱付。牢记取。敎我成名先寄数行书。休悒怏。莫叹嗟。白衣换却锦衣归。 
　　【前腔】〔末〕芳春景最奇。正可人不暖不寒天气。千红万紫。开遍满目芳菲。香车宝马逐队随。不见来往游人浑似蚁。〔合〕争如我折桂枝。十年身到凤凰池。身荣贵。回故里。人人都道状元归。 
　　【前腔】〔净〕迤逦松篁径裏。见野塘溶溶水没沙嘴。鸥凫往来。出没又还惊飞。危桥跨涧人过稀。只见漠漠平沙接远堤。〔合〕途中趣。眞是奇。绿杨枝上啭黄鹂。难禁受。闻子规。声声叫道不如归。 
　　【前腔】〔众〕闻知皇都近矣。尙还隔几重烟水。餐风宿水。岂惮路途迢递。一心指望入试闱。恨不得胁生双翅飞。〔合〕寻宿处。莫待迟。竹篱茅舍掩柴扉。天将暮。日坠西。渔翁江上钓鱼归。 
　　【尾】问牧童。归村市。香醪同飮典春衣。图得今宵沈醉归。 
　　〔生〕琢磨成器待春闱。　　　　〔末〕此去前程唾手回。 
　　〔净〕靑云有路终须到。　　　　〔丑〕金榜无名誓不归。 

　　第十七出　春科 
　　〔末上〕钦奉朝廷命。敷施雨露恩。鱼龙皆变化。一跃尽朝天。自家不是别人。礼部伺候的便是。往来听候。侍奉官员。今乃大比贡举之年。正当设科取士之际。国朝委请试官。已在贡院之内。府县郡召举子。俱列棘闱之前。如今将次考试。只得在此伺候。怎见得设科取士。但见开设着茂才科。贤良科。方正科。齐齐整整。印卷所。弥封所。对读所。誊录所。密密严严。委请有总考官。同考官。易考官。书考官。诗考官。春秋考官。礼记考官。人人饱学。提调官。供给官。巡绰官。受卷官。弥封官。总监临官。都干办官。个个淸廉。但是天下才子。先到礼部报名。第一场以四书拟题。内选程文四书三篇。五经四篇。务要文章峻洁。第二场以性理羣书拟题。内选程论诏诰一篇。表判一篇。俱用礼义精纯。第三场策问五道。无非晓达时务。何必经史辨疑。中式举人。定为三甲。授官进士。分作九阶。第一甲赐进士及第。官授从六品。第二甲赐进士出身。官授正七品。第三甲赐同进士出身。官授从七品。廷策一道。列名状元榜眼探花。游街三日。赐宴琼林。鹿鸣卤薄。正是一封纔下兴贤诏。四海应无遗弃才。道犹未了。试官早到。 

　　【夜游朝】〔外杂从上〕锦袍银绶掌春宫。辅佐承明一统。圣主求贤心重。网罗天下英雄。 
　　乌纱玉带紫金鱼。出入千人拥一车。若问荣华何自至。少年曾读五车书。下官蒙差考试。为天子之辅臣。系文章之司命。荣身食禄。岂容尸位素餐。报主匡时。敢不矢心殚力。今当会试之春。命主礼闱。天下英才。云屯蚁聚。左右。举子入试者。用意搜检。以防怀挟。着他鱼贯而进。 

　　【水底鱼】〔生上〕天降皇恩。诏我众书生。鱼龙变化。直上九霄云。 
　　【前腔】〔末上〕慈亲衰倦。弟兄无一人。无人奉养。时刻常挂心。 
　　【前腔】〔净上〕我是文人。声名天下闻。若还高中。管取第一名。 
　　〔众见外〕众举子。我奉九重之命。抡四海之才。每岁考试。不过经书诗对。尽是俗套虚文。我今奏准裁革。第一场各把本经做一篇。第二场破题。第三场作诗。天地人三号。各归号房。挨次呈来。无得错乱。取责不便。〔杂〕生员领题。〔外〕天字号就把本经做一篇来。 

　　【黄莺儿】〔生〕鲁史纪周正。〔外〕正名之实。何者为先。〔生〕重明伦。先正名。先明王霸之分。尊王贱霸功难泯。〔外〕五霸桓文为盛。事业如何。〔生〕齐桓公会诸侯于葵丘。次师召陵以伐楚。晋文公会诸侯践土。天王狩于河阳。葵丘序盟。召陵誓兵。河阳践土诚陵分。〔外〕春秋以赏罚为事。无乃为僭乎。〔生〕春秋天子之事也。故仲尼曰。罪我者其惟春秋乎。知我者其惟春秋乎。细推评。刑诛爵赏。谁识素王情。 
　　〔外〕此篇深得春秋赏罚之旨。眞内圣外王之学也。可喜可喜。地字号把你本经做一篇来。 

　　【前腔】〔末〕五典与三坟。见重华。思放勋。〔外〕昔左史倚相能读坟典丘索之书。子亦能是乎。〔末〕不敢。此分内事也。九丘八索吾能省。〔外〕旣然读上古书。且说欲为君尽君道。欲为臣尽臣道。二者当法何人。〔末〕君人之道。至文武而尽。人臣之义。当以伊周为法。文谟克勤。武烈继明。商衡周鼎辉相映。〔外〕如或知汝。则何以哉。〔末〕有用我者。务引君当道而已。际风云。盐梅舟楫。一德务臣君。 
　　〔外〕此篇深有宰辅器量。深为朝廷得人贺也。人字号把你本经做一篇来看。 

　　【前腔】〔净〕四圣首弥纶。道阴阳。说鬼神。〔外〕易主卜筮者说。可信么。〔净〕圣人作易。神以知来。知以藏往。是故知幽明之故。知来藏往昭无朕。天根杳冥。月窟浑沦。〔外〕何为天根。何为月窟。〔净〕尧夫云。干遇巽时观月窟。地逢雷处见天根。〔外〕夏商之时。易有何名。〔净〕夏易首艮。是曰连山。商易首坤。是曰归藏。皆无足传者。连山云断归藏隐。〔外〕此子年齿虽逾。学识颇到。〔净〕不敢。我学生八八六十四卦。三百八十四爻。无不精晓。〔外笑〕可知你日亲笔砚。〔净〕惶恐。且休颦。韦编三绝。观国利王宾。 
　　〔外〕此篇易学颇精。非研穷义理。不能到也。〔生〕生员领题。〔外〕第二场我出个破题与你做。臣事君以忠。〔生〕论辅乎君者。当尽忠于君也。〔末〕生员领题。〔外〕第二场我出破题与你做。其为人也孝悌。〔末〕性禀天地之贵。道尊日月之长。〔净〕生员领题。〔外〕第二场我出破题与你做。学而第一。学而时习之。不亦说乎。有朋自远方来。不亦乐乎。人不知而不愠。不亦君子乎。〔净〕大人。不是这学。乃是鹤儿第一。鹤乃是鹤之子。时乃时时之习也。盖鹤有千岁。得为有寿之禽。小鸟朔飞。渐渐飞高飞远。其母岂不说乎。忽一日飞在靑田之内。赤壁之间。同类见他飞得高远。也飞来做了一处。此乃同类相从。岂不乐乎。雄鹤见了雌鹤。就欺心起来。一飞飞起来。站在雌鹤身上。牢牢立定。而不滚也。雌鹤把头来对了雄鹤。雄鹤。你为何欺心。雄鹤答曰。人不知而不愠。不亦君子乎。〔外〕天字号第三场。就把桂花为题。光香郞韵。作诗一首。〔生〕花如金粟占秋光。月殿移来万斛香。试问嫦娥仙子道。一枝留与状元郞。〔外〕地字号第三场。就把梅花为题。光香郞韵。作诗一首。〔末〕横斜疎影透波光。玉骨冰肌分外香。昨夜前村雪初霁。今朝应有探花郞。〔外〕人字号第三场。就把橘子为题。光香郞韵。作诗一首。〔净〕橘子生来耀日光。又酸又涩又馨香。后来结成一个大疙瘩。剖开来到有七八囊。〔外〕郞字韵怎么囊。〔净〕大人囊得过就罢了。〔外〕学问粗疎。回去用心读书。留在下科。〔净〕三场文字不得中。六个馒头落得呑。〔外〕这几篇皆通。独有天字号为最。天字号那方人氏。姓甚名谁。〔生〕温州府永嘉县人氏。姓王。名十朋。〔外〕去秋解元是你。今科会元又是你。我把你文字封上御前亲阅定夺。 

　　【风检才】〔众上〕举子读书大贤。锦绣文章可观。象简罗袍恁作穿。宫花插帽檐偏。〔合〕头名是王状元。 
　　〔小生〕圣旨下。奉圣旨。策三道词理平顺。条对详明。宜居第一甲第一名王十朋。第二甲第一名王士宏。第三甲第一名周璧。各赐袍服冠带。整备鼓乐。迎送状元及第。游街毕日。卽赴翰林谢恩。〔众〕万岁。万岁。万万岁。 

　　〔外〕五百名中第一人。　　　　〔生〕乌靴纱帽绿袍新。 
　　〔末〕明朝早赴琼林宴。　　　　〔众〕斜插宫花谒至尊。 

　　第十八出　闺念 
　　【破阵子】〔旦上〕灯灿金花无寐。尘生锦瑟消魂。凤管台空。鸾笺信杳。孤帏不断离情。巫山梦断银缸雨。绣阁香消玉镜蒙。十朋。休怨怀想人。 
　　妾惭非淑女。父命嫁洪儒。矢心共贫素。布荆乐有余。旦夕侍巾栉。齐眉愧不如。两情正欢洽。一旦赴征书。折此蓝田玉。分我合浦珠。翠钿空零落。绿鬓渐萧疎。登楼试晚妆。镜破意踌躇。羞看舞双燕。交彩入空虚。况有高堂亲。忧怀日倚闾。愿言远游子。及早赋归欤。奴家自从才郞别后。每日鸡鸣而起。敬奉姑嫜。勤事父母。如今天尙未明。意欲对镜梳妆。争奈离愁千种。想起别时。不觉垂泪。 

　　春风吹柳拂行旌。　　　　忆别河桥万种情。 
　　天上杏花开欲遍。　　　　才郞从此步云程。 【四朝元】云程思奋。迢迢赴玉京。为策名僊籍。献赋金门。一旦成孤另。自骊驹唱断。自骊驹唱断。空忆草碧河梁。柳绿长亭。一骑天涯。正是百花风景。到此春将尽。嗏。寂寞度芳辰。凤帐鸳衾。翠减兰香冷。君行万里程。妾怀万般恨。别离太急。思思念念。是奴薄命。 
　　薄命佳人多苦辛。　　　　通宵不寐听鸡鸣。 
　　高堂侍奉三亲老。　　　　要使晨昏妇道行。 【前腔】妇仪当尽。昏问寝兴。听谯楼更漏。紫陌鸡声。忙把衣衫整。要殷勤定省。要殷勤定省。自觑堂上姑嫜。萱草椿庭。白发三亲。也索一般恭敬。不敢辞劳顿。嗏。端不为家贫。欲尽奴情。愿采苹蘩进。儿夫事远征。亲年当暮景。孝思力罄。行行步步。是奴常分。 
　　事亲一一体天心。　　　　无暇重调绿绮琴。 
　　憔悴容颜愁裏变。　　　　妆台从此懒相临。 【前腔】慵临妆镜。菱花暗鎻尘。自曲江人去。凤折鸾分。羞覩孤飞影。渐脂憔粉悴。渐脂憔粉悴。说甚眉扫靑山。鬓挽乌云。玉筯痕多。只为荆钗情分。肠断当年聘。嗏。欲照又还停。只见貌减容消。展转添愁闷。团团宝鉴明。萧萧翠环冷。为思结发。丝丝缕缕万千愁病。 
　　愁病恹恹瘦损神。　　　　只因夫壻寓瑶京。 
　　那堪雁帛鱼书杳。　　　　肠断香闺独宿人。 【前腔】从离乡郡。皇都觅利名。想龙门求变。豹文思炳。凤阁图衣锦。奈归期未定。奈归期未定。便做折桂蟾宫。赐宴琼林。须念兰房。有奴孤形独影。莫向红楼凭。嗏。独坐暗伤神。雁杳鱼沉。敎奴望断衡湘信。长安红杏深。家山白云隐。早祈归省。孜孜翕翕。举家欢庆。 
　　【尾声】时光似箭如梭掷。勤把萱亲奉侍。专等儿夫返故里。 
　　只为求名岂顾亲。　　　　儿夫必定离京城。 
　　眞个路遥知马力。　　　　果然日久见人心。 

　　第十九出　参相 
　　〔末上〕碧玉堂前列管弦。珍珠帘卷袅沈烟。不闻阃外将军令。只听朝中天子宣。自家不是别人。乃是万俟丞相府中堂候官的是也。且说我那丞相。眞个官高极品。累代名家。身居八座之尊。班列羣僚之上。论文呵。对先圣夜读诗书。论武呵。总元戎时观韬略。巍巍驾海紫金梁。兀兀擎天碧玉柱。休说官高极品。先夸相府轩昂。泥金楼阁。重檐叠栋。直起上一千层。碾玉栏杆。傍水临阶。斜连着十二曲。窗横面面碧琉璃。砖砌行行红玛瑙。屛开翡翠。兽炉中喷几阵香风。帘卷虾须。仙仗间会三千朱履。门排画戟。坐拥金钗。响当当的是玉佩声摇。明晃晃的是珠帘色耀。后堂中安一张影玲珑光灿烂数十层雕花刻草八柱象牙床。正厅上闲放着四围香散漫色鲜姸几多样描鸾画凤九鼎莲花帐。金间玉。玉间金。雕鞍宝凳。红暎紫。紫暎红。绣褥花裀。人人道是玉桥边开着两扇慷慨孟尝门。凤城中盖着一所异样神僊窟。道犹未了。丞相早到。 

　　【贺圣朝】〔净上〕几年职掌朝纲。四时燮理阴阳。一人有庆寿无疆。兆民赖之安康。 
　　爵尊一品。为天子之股肱。位总百官。乃朝廷之耳目。庙堂宠任。朝野驰名。正是一片丹心能贯日。四方志气可凌云。自家万俟丞相是也。吾有一女。小字多娇。虽年及筓。争奈姻缘未遂。今年状元。乃是温州人氏。姓王名十朋。此人才貌兼全。俺要招他为壻。不知缘分如何。他今日必来参拜。且叫堂候官分付。堂候官那裏。〔末〕珍珠帘下忽传声。碧玉堂前听使令。覆丞相。有何钧旨。〔净〕堂候官。今年状元乃是温州人氏。姓王名十朋。此人才貌双全。欲要招他为壻。只今便要成亲。你怎么说。〔末〕吿丞相。小姐是瑶池阆苑神仙。状元是天禄石渠贵客。若成了姻缘。不枉天生一对。〔净〕正是。他今日必来参拜。你在衙门首。来时节须先露其意。〔末〕暂辞恩相去。专等状元来。 

　　【菊花新】〔生上〕十年身到凤凰池。一举成名天下知。脱白挂荷衣。功名遂少年豪气。 
　　引领神仙下翠微。云间相逐步相随。桃花已透三千丈。月桂高攀第一枝。阆苑应无先去客。杏园惟有后题诗。男儿志气当如此。金榜题名天下知。小生得了头名状元。深蒙圣恩。除授饶州佥判。方已朝回。必须参见万俟丞相。〔末见介〕状元贺喜。〔生〕何喜可贺。〔末〕丞相有一多娇小姐。欲招状元为壻。只今便要成亲。〔生〕小生自有寒荆在家焉敢望此。烦请通报。〔末〕少待。〔介〕吿丞相。状元已在门首。〔净〕着他进来见我。〔末〕请状元进去相见。〔生见拜介〕小生一介寒儒。久困山泽。郡乏贤才。勉使来试。忝蒙天眷。皆赖丞相提携之赐。谨造钧墀参拜。不胜愧感之至。〔净〕状元且休闲说。休闲讲。我有一事与你说。男子生而愿为之有室。女子生而愿为之有家。我有一女。小字多娇。欲招你为壻。只今就要成亲。你心下如何。〔生〕深蒙不弃微贱。感德多矣。奈小生已有寒荆在家。不敢奉命。〔净〕你是读书之人。何故见疑。自古道。富易交。贵易妻。此乃人情也。〔生〕丞相岂不闻宋弘有云。糟糠之妻不下堂。贫贱之交不可忘。小生不敢违例。〔净怒〕我到违例。 

　　【八声甘州歌】穷酸魍魉。对我行辄敢数黑论黄。妆模作样。恼得我气满胸膛。〔生〕平生颇读书几行。岂敢紊乱三纲并五常。〔末〕斟量。不如且顺从何妨。 
　　【前腔】〔净〕端详。这搊搜伎俩。怎做得潭潭相府东床。出言挺撞。那些个谦让温良。〔生〕微名忝登龙虎榜。肯做弃旧怜新薄幸郞。望参详。料乌鸦怎配鸾凰。 
　　【解三酲】〔末〕状元你且休闲讲。这姻事果是无双。当朝宰相为岳丈。论门户。正相当。〔生〕寒儒怎敢过望想。自古道糟糠妻不下堂。〔净〕忒无状。把花言巧语。一赸胡谎。 
　　【前腔】〔末〕你千推万阻。靡恃己长。只怕你舌剑唇鎗反受殃。〔生〕谩自相劳让。停妻再娶谁承望。又何苦。恁相当。〔净〕朝纲选法咱把掌。使不得祸到临头烧好香。不轻放。定改除远方。休想还乡。 
　　〔净〕堂候官。与我赶出去。 

　　〔净〕叵耐穷酸太不良。　　　　〔生〕有妻焉敢赘高堂。 
　　〔末〕大隹飞上梧桐树。　　　　〔合〕自有傍人说短长。 
　　〔净吊〕这畜生无理。我招他为壻。到有许多推故。堂候官。他除授那裏做官。〔末〕除授江西饶州佥判。〔净〕第二名王士宏除授那裏。〔末〕他在广东潮阳佥判。〔净〕西江是鱼米之地。广东潮阳是烟瘴地面。有何难处。眉头一蹙。计上心来。却将第二名王士宏除授饶州佥判。将王十朋改调潮阳。绝他归计。明日张榜示众。〔末〕是好计。 

　　〔净〕改调潮阳祸必侵。　　　　〔末〕敎他必定丧残生。 
　　〔净〕平生不作皱眉事。　　　　〔末〕世上应无切齿人。 

　　第二十出　传鱼 
　　【醉落魄】〔生上〕乡关久别应多虑。幸登高第得铨除。修书欲寄报平安。浼承局。带回归。 
　　亏心折尽平生福。行短天教一世贫。念小生贫寒之际。以荆钗为聘。遂结姻亲。临行又蒙岳丈接取母亲妻子一同居住。仍赠盘缠赴京。得了头名状元。深蒙圣恩。除授饶州佥判。本欲回乡视亲。不合参见万俟丞相。反要招我为壻。只因不从。被他拘留听候。不得回乡。只得写封家书回去。通报母亲妻子知道。我昨日在省门外。有一承局差往温州下文书。与他说了。约我今日来取书。待我写完。在此等他。 

　　【一封书】男百拜拜覆。母亲尊前妻父母。离膝下到都。一举成名身挂绿。蒙除授饶州佥判府。待家眷临京往任所。寄家书。附承局。草草不恭儿拜覆。 
　　书已写完。在此等待承局到来。〔末上〕传递急如火。官差不自由。自家承局的是也。公差到浙江递送公文。昨日王状元与我说要寄家书回去。不免到下处取书。〔生〕承局起动你来了。〔末〕状元写完在此未曾。〔生〕写完在此了。〔末〕旣完了。送在那裏去。〔生〕此书烦附与温州在城双门巷裏钱贡元家下。〔末〕状元姓王。为何到钱宅。〔生〕是我岳丈家中。 

　　【懒画眉】烦伊传递彩云笺。你到吾家可代言。因参相府被留连。不能勾归庭院。传与我萱亲莫挂牵。 
　　【前腔】〔末〕状元深念北堂萱。料想尊堂忆状元。泥金先把好音传。他必定生欢忭。正是一纸家书抵万钱。 
　　〔生〕平安一纸喜重重。　　　　〔末〕阖宅投呈喜信通。 
　　〔生〕只恐匆匆说不尽。　　　　〔末〕行人临发又开封。 

　　第二十一出　套书 
　　【双劝酒】〔净上〕儒冠误身。一言难尽。为玉莲可人。常怀方寸。若得他配合秦晋。那其间燕尔新婚。 
　　凡人不可貌相。海水不可斗量。谁想王十朋得了头名状元。除授饶州佥判。见说万俟丞相招他为壻。推阻不从。打听得承局到温州公干。王十朋教他寄书。我不免在门首等承局来。也教他寄一封回去。 

　　【前腔】〔末上〕官差限紧。心中愁闷。途路上苦辛。怎辞劳顿。只恐怕误了公文。那其间有口难分。 
　　〔净〕足下莫不是承局哥么。〔末〕小子正是承局。〔净〕你认得我么。〔末〕有些面善。不知官人上姓。〔净〕我是温州五马坊大门楼孙半州便是。〔末〕孙官人也是温州。与王状元同乡。〔净〕正是。〔末〕王状元有书在此。教我稍回去。我纔在他下处取得书在此。〔净〕元来如此。〔末〕官人你在此贵干。〔净〕说不得。〔末〕为什么说不得。 

　　【刘泼帽】〔净〕念我到此求科举。因不第羞回乡里。修书欲报娘和父。待浼承局。只怕相推阻。 
　　【前腔】〔末〕自家虽在京城住。温台路来往极熟。官人若有家书附。休得要踌躇。咱与你稍回去。 
　　〔净〕承局哥。旣蒙允肯。同到下处写书与你。〔末〕如此同行。〔净〕这裏便是下处。请坐。〔末〕不敢。〔净〕承局哥。我本待留你吃一杯淡酒。一来没人在此不便当。送一钱银子与你。自去酒肆中去吃三杯。待我写完了书。你来取。〔末〕多谢。无功蒙厚禄。不敢受。〔净〕亵渎尊前。请收了。〔末〕如此受了。我去吃了酒。官人你写完了。我就来取。〔净〕我就写在此。〔末下净叫介〕孙官人。怎么又叫我。〔净〕我与你说。这个包儿。倘若到酒肆中吃醉了。这包儿放在那裏。不如放在此。吃了酒一发来取。〔末〕我晓得。你说道我拿了一钱银子去了。不来取书。拿我包在此做当头。〔介〕我便放在此。你不要动。裏面有王状元的书在裏面。〔净〕我生疔疮也不动。〔净末〕自沽三酌酒。早写万金书。〔末下净吊场〕不施心上无穷计。怎得他人一纸书。想承局去远了。我把包袱开将起来。且喜王状元书已在。待我读一遍。 

　　【一封书】男百拜拜覆。母亲尊前妻父母。离膝下到都。一举成名身挂绿。蒙除授饶州佥判府。待家小临京往任所。寄家书。附承局。草草不恭男拜覆。写得好。我与他同学。况字迹与我相同。他写家书。我写休书。一句改一句。专怪钱贡元不肯将女儿嫁我。今改休书一封回去。且待我改起来。〔改介〕男百拜拜覆。母亲尊前妻父母。正是才人。一句包了一家门。〔改〕男八拜拜覆。妈妈萱亲想万福。离膝下到都。一举成名身挂绿。〔改〕孩儿已挂绿。蒙除授饶州佥判府。〔改〕佥判饶州为郡牧。待家小同临往任所。若不改伤情。怎得玉莲到手。〔改〕我取了万俟丞相女。可使前妻别嫁夫。寄家书。免嗟吁。草草不恭儿拜覆。〔改〕我到饶州来取汝。 
　　丈二的和尙。只教摸我的头不着。且放他在包袱裏。如今写我的。 

　　【淸江引】求名未遂。羞归乡里。淹滞在京都地。拜覆我爹娘。休把儿牵系。指日间到家庭重贺喜。 
　　〔末上〕折梅逢驿使。寄与陇头人。〔净〕我在这裏等你。书已写完了。你包袱原封不动。这是我的家书。烦老兄带到五马坊开典当的才六七开拆。〔末〕不须分付。〔净〕聊奉白金一两。以为路费。〔末〕多谢厚赐。 

　　【朱奴儿】〔净〕因科举离乡半春。从别后断羽绝鳞。今日天敎遇你们。趁良使附归音信。〔合〕还历尽山郭水村。指日到东瓯郡。 
　　【前腔】〔末〕是则是公文限紧。蒙相委怎敢不允。拚十朝与半旬。到宅上备说元因。〔合前〕 

　　〔净〕休惮山高与路长。　　　　〔末〕此书管取到华堂。 
　　〔净〕不是一番寒彻骨。　　　　〔合〕争得梅花扑鼻香。 

　　第二十二出　获报 
　　【临江僊】〔老旦上〕凭栏极目天涯远。那人去远如天。〔旦上〕鳞鸿无事竟茫然。今春纔又过。何日是归年。 
　　〔老旦〕春闱催试怕违期。一纸音书绝雁鱼。〔旦〕此去定应攀月桂。拜恩衣锦听荣除。〔老旦〕自从你丈夫去后。杳无音信回来。〔旦〕婆婆。想没有便人。〔老旦〕我与你倚门而望。〔旦〕婆婆请先行。奴家随后。 

　　【傍妆台】〔老旦〕意悬悬。倚门终日。望得眼儿穿。自他去京历鏖战。杳无一纸信音传。〔旦〕多应他在京得中选。因此上无暇修书寄故园。〔老旦〕他旣登金榜。怎不锦旋。越敎娘心下转萦牵。 
　　【前腔】〔旦〕何劳忧虑恁拳拳。且自把愁眉暂展。闲消遣。虽眼下人不见。终有日再团圆。〔老旦〕愁只愁他命乖福分浅。又恐怕客邸淹留疾病缠。〔旦〕死生有命。富贵在天。不须忧虑泪涟涟。 
　　【不是路】〔末上〕渡口离船。早来到钱家宅院前。咱不免偷闲先下彩云笺。〔老旦〕甚人言。因何直入咱庭院。〔末〕为一举登科王状元。〔老旦〕那个王状元。〔末〕就是王十朋状元。〔老旦旦〕可有书么。因来便。特令稍带家书转。〔老旦旦〕喜从人愿。喜从人愿。 
　　【前腔】〔旦〕先生。他为何不整归鞭。付与你书时说甚言。〔末〕敎传语道因参丞相被留连。〔旦〕婆婆。留连不得回来了。〔老旦〕媳妇。且省忧煎。可备些薄礼酬劳倦。〔旦〕就把银钗当酒钱。〔老旦〕物轻鲜。权充支费休辞免。〔末〕小人公文紧急。不敢久稽。多谢了。去心如箭。去心如箭。〔下〕 

　　【皂角儿】〔老旦〕想连年时乖运蹇。喜今日姓扬名显。步蟾宫高攀桂枝。跳龙门首登金殿。绣宫花斜插戴。帽檐偏琼林宴。胜似登僊。〔合〕早辞帝辇。荣归故苑。那时节夫妻母子。大家欢忭。 
　　【前腔】〔旦〕想前生曾结分缘。与才郞共成姻眷。喜得他脱白挂绿。怕嫌奴体微名贱。若得他贫相守。富相连。心不变。死而无怨。〔合前〕 

　　【尾】〔外净上〕鹊声喧。灯花艳。〔末上〕老员外。老安人。姐夫中了状元。有书回来了。〔外净〕果然今有信音传。整备华堂开玳筵。 
　　亲家且喜。我儿且喜。〔老旦〕小儿有书回来。正欲着令爱来请亲家看书。〔旦〕正要来请爹爹。〔净〕亲家请坐。连日有慢。闻得小官人有家书来。我们两老口特来看书。〔老旦〕送上去令尊看。〔旦〕爹爹。书在此。〔外〕还送与婆婆开拆。〔净〕老员外。你看封皮上写那个开拆就是了。〔外〕此书烦附岳父大人亲手开拆。 

　　【一封书】男八拜上覆。妈妈萱亲想万福。〔旦〕此书起句就差了。儿子写书与母亲。顿首百拜须是。怎么只写八拜。〔外〕便是。孩儿。〔净〕不差。正是八拜。亲家两拜。我也是两拜。夫妻之情。也是两拜。凑成八拜。〔旦〕此书不是有才学人写的。旣称妈妈。又是萱亲。萱亲就是妈妈。妈妈就是萱亲。一人到有两样称呼。〔净〕正是有才学人写的。妈妈是我。萱亲是你的婆婆。〔外〕孩儿已挂绿。佥判饶州为郡牧。〔净〕怎么便叫挂绿。〔外〕做了官。便是挂绿。亲家。且喜贤壻做了官了。〔净〕亲家。我这两只眼。就是识宝的回回。我说道王官人两耳垂肩。定做朝官。鼻如截筒。一世不穷。我说也不曾说。〔外〕说来说来。〔净〕说我亲家■〈〈一上肉下〉建〉■〈〈一上肉下〉建〉■〈〈一上肉下〉爱〉■〈〈一上肉下〉爱〉。定做奶奶。看我女儿袅娜娉婷。定做夫人。我说也不曾说。〔外〕说来说来。〔旦〕爹爹。佥判是佐贰官。郡牧是正堂官。如何一人到做两样官。〔净〕我儿你不晓得。这是饶的。〔外〕官也有得饶。〔净〕你再念。〔外〕佥判饶。〔净〕恰又来。佥判是饶。〔外〕饶州是地方。〔净〕你不曾说出州字来。〔外〕不要多说。待我再念。我娶了万俟丞相女。可使前妻别嫁夫。〔旦〕爹爹。这书有头无尾。不要看了。〔外〕这是没志气人写的。不要看了。〔净〕大凡干事都要干了。若不了当。你也不快活。我也不快活。〔外〕也罢。待我看了。寄休书。免嗟吁。我到饶州来取汝。 
　　〔净〕老贼招得好女壻。贱人嫁得好老公。我一了说他娘儿两个。脑后见腮。定是无义之人。可可的信了我的嘴。〔外〕初起说他许多好。如今又说他不好。〔净〕我要他好便好。要他不好便不好。〔外〕我这贤壻。决无此情。〔老旦〕亲家妈。我孩儿不是忘恩负义的人。〔净〕穷了八万年的王败落。快走出去。 

　　【剔银灯】〔老旦〕亲家母不须怒起。容老身一言咨启。我孩儿颇颇识法理。肯贪荣忘恩失义。须知天不可欺。决不肯停妻娶妻。 
　　【前腔】〔净〕忘恩义穷酸饿鬼。纔及第辄敢无理。只因我贱人不度己。敎娘受腌臜恶气。他今日却元来负你。呸。羞杀了丫头面皮。 
　　【前腔】〔旦〕书中句全无礼体。竟不审其中详细。葫芦提便说他不是。骂得我无言抵对。娘。休疑说闲是非。决不肯将奴负亏。 
　　【前腔】〔外〕妈妈且回嗔做喜。我孩儿不须垂泪。终不然为着家书至。将好意番成恶意。娘儿休辩是非。眞和假三日后便知。 
　　〔外〕一纸家书未必眞。　　　　〔净〕思量情理转生嗔。 
　　〔老〕霸王空有重瞳目。　　　　〔合〕有眼何曾识好人。 
　　〔净吊〕李成那裏。你来。你来。〔末上〕老安人为何嚷乱。〔净〕不好了。你姐夫赘在万俟丞相府中做了女壻了。〔末〕敢没有此事。〔净〕怎么没有此事。休书写了家来了。〔末〕老安人不要恼。待我与老员外同到街坊上问个实信。〔净〕你同老员外打听消息。没有这样的事情便好。你若不打听得眞信回来。不要见我的面。 


　　第二十三出　觅眞 
　　〔末上〕万事不由人计较。一生都是命安排。王秀才把荆钗为定。如何便得成亲。只因小娘子不从孙宅。老安人忿性。把他嫁了王秀才。结亲之后。上京应举。至今不回来。说道得了头名状元。入赘万俟丞相府中。教娘离了媳妇。因此僝僽搅恼。今日老员外出去。体问虚实。未知若何。只得在此等候。 

　　【普贤歌】〔外〕书中语句有差讹。致使娘儿絮刮多。眞伪怎定夺。是非争奈何。尺水番成一丈波。 
　　〔末〕老员外回来了。〔外〕李成。我今日出去体问王秀才消息。未知端的。我与你同行到妹子家去走一遭。〔末〕小人同去。转湾抹角。此间便是。〔叫介〕 

　　【前腔】〔丑上〕奴奴方始念弥陀。忽听堂前谁叫我。偷睛把眼睃。却是我哥哥。阿三。快把柴来烧焰火。 
　　〔末〕妈妈。烧焰火怎么。〔丑〕你不晓得。客来看火色。没茶也过得。〔末〕这等虽无焰头。且是热闹。〔丑〕哥哥。入门不问荣枯事。观察容颜便得知。哥哥有何缘故。眉头不展。面带忧愁。〔外〕妹子。说不得。〔丑〕哥哥但说不妨。 

　　【蛮牌令】〔外〕儿壻往京畿。前日附书回。道重婚丞相女。使母弃前妻。我儿道非夫写的。你嫂嫂怒从心起。眞和假俱未知。为此特来询问详细。 
　　【前腔】〔丑〕哥哥听咨启。不必恁忧虑。我隣居孙官人。赴选近回归。他在京必知事体。问他音信。便知端的。〔外〕无由去他宅裏。你可令人请来问个详细。〔净上〕日裏莫说人。夜裏莫说鬼。方纔说小子。小子便来至。〔末〕未相请。谁来报你。〔净〕我在戏房中听得。〔末〕这科诨休要提。且与东人相见施礼。 
　　〔净见介〕妈妈。此位是谁。〔丑〕这是我的哥哥。〔净〕元来是你令兄。正是有眼不识泰山。小子前番求亲。不蒙允肯。〔外〕非是不从。乃是姻缘不到。〔净〕令壻得了头名状元。除授饶州佥判。曾有书回么。〔外背云〕且住。我只说道没有书回。〔介〕不曾有书回来。〔净背云〕怎么没有书回来。且将错就错。且说与他知道。〔介〕可知道没有书回来。他在万俟丞相府中做了女壻了。〔外〕足下如何知道。〔净〕我与他赴试。如何不知。〔丑〕此事实么。〔净〕小子亲眼见他。如何不实。〔丑〕实不相瞒。前日有一个承局递书回来。〔净〕怎么说的。〔丑〕哥哥正在狐疑之间。足下亲见。此事实了。〔净〕可知道小子最老实的。不敢说谎。〔丑〕王十朋负义的贼。〔净〕我说道被他负了。 

　　【川拨棹】我当初问亲。你们不听允。到今日被他负恩。〔外〕当初是我忒好意。谁想他们忘了本。 
　　【前腔】〔净〕咱心裏愿续此亲。〔外〕贫穷老汉。没福分攀豪俊。〔净〕休恁言辞谦逊。我先拜了尊丈人。 
　　〔末插科〕正是不来亲者强来亲。〔丑〕若不嫌弃。仍旧妙员作媒。〔净〕如蒙允肯。事不宜迟。小子今日送财礼。明日就要成亲。〔丑〕孙官人。你送什么财礼。〔净〕我送黄金一百两。段子一百疋。胡羊宝钞好酒都是一般送。〔丑〕旣停当了。便回去安排礼物送来。〔净〕如此。小人吿退。貌儿光光。好做新郞。分付邻舍。与我暖房。〔末〕便见热闹。〔净〕正是人心金石坚相似。花有重开月有圆。〔先下外吊〕妹子。虽然如此。不知我的婆婆意下如何。〔丑〕不妨。待我去与嫂嫂说。 

　　【生姜芽】〔外〕从他往京畿。两月余。一心指望登科第。回乡里。忍舍得轻辜负。相门重赘多娇女。不思量撇下荆钗妇。〔合〕弃旧怜新小人儒。亏心折尽平生福。 
　　【前腔】〔丑〕畜生反面目。太心毒。辜恩负义难容恕。眞堪恶。且放怀。休疑虑。他旣贪图荣贵重婚娶。咱这裏别选收花主。〔合前〕 

　　【前腔】〔末〕恩东免嗟吁。且听覆。言淸行浊心贪污。违法度。恩和义。都不顾。半载夫妻曾厮聚。一时间却把婵娟误。〔合前〕 

　　〔外〕骨肉参商泪满襟。　　　　〔丑〕哥哥不必再沈吟。 
　　〔末〕人情若比初相识。　　　　〔合〕到老终无怨恨心。 

　　第二十四出　大逼 
　　【字字双】〔净上〕试官没眼他及第。得志。恋着相府多荣贵。入赘。不思贫窘弃前妻。忘义。叵耐穷酸太无知。呕气。 
　　黄柏肚皮甘草口。才人相貌畜生心。叵耐辜恩负义贼。弃旧怜新。入赘万俟丞相府中了。前日寄书回来。教母亲离了媳妇。这气如何忍得。我家老贼儿今早出去。体问消息。未知若何。待他回来。便知分晓。 

　　【玉胞肚】〔外上〕读书豪俊。忍撇下欧城故人。〔丑上〕负心贼有才实无信。纔及第。弃旧怜新。〔合〕他贪奢恋侈。实丕丕使不仁。行短天敎一世贫。 
　　〔外〕只因差一着。满盘都是空。〔净〕老儿。体问消息如何了。〔外〕一言难尽。〔净〕怎么说。〔丑〕好教嫂嫂知道。恰纔哥哥到我家中。说那王秀才的情节未尽。恰好孙官人近日在京回来。正好到我家中探望。我将此事问他。眞个赘在万俟丞相府中了。言语并不差池。〔净〕实也不实。〔丑〕怎么不实。〔净〕我说道老贼不听我说。你做得好事。 

　　【浆水令】你当初不由我们。却元来被他负恩。〔外〕世间谁是预知人。何须斗口与我相争。〔丑〕都忍耐。莫解分。家必自毁令人哂。〔合〕寻思起。寻思起。敎人气忿。谁知道。谁知道。恁般不仁。 
　　【前腔】〔丑〕那孙官人来说事因。他依然要愿续此亲。〔净〕那人果不弃寒门。敎他选日下定成亲。〔外〕听伊言。心自忖。只恐我儿不从顺。 
　　〔合前净〕姑娘。旣然孙小官人果有此心。事不宜迟。〔丑〕便是。他今日送财礼。明日就成亲。〔净〕若如此甚好。〔丑〕我便去报与他知道。教哥哥便去对玉莲说。教他整备成亲。〔外〕我难对他说。你们自去与他说。〔净〕姑娘。待我自与玉莲说。你二人自回去。〔介〕情到不堪回首处。一齐分付与东风。〔外丑先下净〕且叫玉莲与他说。肯嫁孙家。房奁首饰。件件与他。若不肯时。头上剥到脚下。打他半死。不怕不从。玉莲。 

　　【金蕉叶】〔旦上〕奈何奈何信谗言。母亲怪我。尺水番成一丈波。天那。是何人暗地裏调唆。 
　　〔见介净〕孩儿。早知今日。悔不当初。早依我说。不见如此。你爹爹出去体问你丈夫消息。委实赘在万俟丞相府中了。你爹爹说道。他那裏重婚。我这裏改嫁。因此将你许了孙家了。你可梳妆整备。〔旦〕母亲差矣。王秀才是贤良儒士。未必辜恩负义。玉莲是贞洁妇人。焉敢再嫁。他果然重婚相府。奴家情愿在家守节。〔净〕什么守节。要知山下路。须问过来人。我当时若守得定时。为何又嫁你老子。守节二字。只好口说。一个时辰也熬不得的。〔旦〕母亲。此乃伤风化之言。不须提起。〔净〕我儿。今番断不由你了。依了娘说。我与你母子相亲。再若不从。朝一顿。暮一顿。打得你黄肿成病。教你汤不得吃。水不得进。嫁不嫁。今日还我个明白。 

　　【孝顺歌】孙员外家富足。他们有的是金共玉。你一心嫁寒儒。缘何弃撇汝。〔旦〕容奴禀复。未必儿夫将奴辜负。那一个横死贼徒。忒兀自生疾妬。〔净〕这纸书你重看取。明写着赘相府。 
　　【前腔】〔旦〕书中句都是虚。没来由认眞闲气蛊。他曾读圣贤书。如何损名誉。〔净〕你这腌臜蠢物。他弃旧联新。情如朝露。你原自不改前非。又敢来胡推阻。〔旦〕富与贵人所欲。论人伦焉敢把名污。 
　　【前腔】〔净〕他登高第身挂绿。侯门赘居谐凤侣。〔旦〕他为官理民庶。必然守法度。岂肯停妻再娶。〔净〕他负义辜恩。一筹不数。你因甚苦死执迷。不听娘言语。〔旦〕空自说要改嫁奴。宁可翦下发做尼姑。〔净打旦介〕 

　　【前腔】贼泼贱敢抵触。吿官司拷打你不孝妇。〔旦〕官司要厚风俗。终不然勒奴再嫁夫。〔净〕抵触得我好。〔旦〕非奴抵触。〔净〕恼得娘心头腾腾发怒。便打死你这丫头。罪不及重婚母。〔旦〕打死了奴。做个节孝妇。若要奴再招夫。直待石烂与江枯。 
　　〔净〕贱人。石头怎得烂。江水怎得枯。你敢说三个不嫁么。〔旦〕不嫁。不嫁。只是不嫁。〔净〕好回得停当。我要你嫁孙家。一片好心。你到反为不美。罢罢。自从今日。脱下衣服首饰还我。与你三条门路。刀上死也得。水裏死也得。绳上死也得。只凭你。肯嫁孙家。进我门来。不肯嫁。好好走出去。 

　　〔旦〕萱亲息怒且相容。　　　　〔净〕母命如何不听从。 
　　〔旦〕休想门阑多喜庆。　　　　〔净〕管敎女壻近乘龙。 
　　〔旦吊〕自古道忠臣不事二君。烈女不更二夫。焉肯再事他人。母亲逼奴改嫁。不容推阻。如之奈何。千休万休。不如死休。倘若落在他圈套。不如将身丧于江中。免得玷辱此身。以表贞洁。 

　　【五更转】心痛苦。难分诉。丈夫。一从往帝都。终朝望你谐夫妇。谁想今朝。拆散中途。我母亲信谗言。将奴误。娘呵。你一心贪恋。贪恋他豪富。把礼义纲常全然不顾。 
　　母亲。你今日听信假书。逼奴改嫁。此事决然不可。 

　　【前腔】奴哽咽。难移步。不想堂前有老姑。婆婆。奴家今日撇了你去。千愁万怨。休怨儿媳妇。也不是你孩儿将奴辜负。婆婆。奴家若不改嫁。又不投江。恐母亲逼勒奴生嗔怒。罢罢。贤愚寿夭天之数。拚死黄泉。丈夫。不把你淸名辱污。 
　　【满江红】拚此身来。早去跳江心。捞明月。〔下〕 


　　第二十五出　发水 
　　〔末上〕温州棠树绿阴浓。今佐闲优鎭国东。海甸圻墙千里外。蓬莱官赐五云中。春回画省苗阴合。雨过靑林茘子红。莫倚凡情宫内重。回来方岳拜三公。吾乃钱安抚衙裏亲随。我本官前任是温州府太守。今蒙圣恩除授福建安抚。欲去之任。今日就在此江心渡口上船。明日侵早开港出洋。行李俱已完备。夫人与家眷都上舟了。惟我相公府裏辞官便来。恐有分付。男女只得在此等候。 

　　【粉蝶儿】〔外上〕一片襟期。淸似五湖秋水。喜声名上达丹墀。感皇恩。蒙圣宠。迁除福地。秉忠心肃淸奸弊。 
　　下官远离北地。来任东欧。紫绶金章。官闲五马。擢居太守之尊。朱旛皂盖。守鎭三山。升为安抚之职。才兼文武双全。德化军民两益。行李未曾离浙左。声名先已到闽南。〔净上〕永嘉县县丞递人夫手本。〔外〕取上来。多了。〔净〕不多。两只船。一百七十人夫。不多。〔外〕起去伺候。左右何在。〔末〕频听指挥黄■〈门外台内〉下。忽闻呼唤画堂前。覆相公。有何使令。〔外〕与我唤船家来分付他。〔末叫介〕 

　　【山歌】〔丑上〕做稍公。做稍公。起桩开船便拔篷。相公要往福州去。愿天起阵好顺风。 
　　〔末〕好好。说得利市。〔外〕稍子。明早开船。〔丑〕明早赛神好开船。〔外〕合用对象说将来。〔丑道介外〕你且听我说。夜来寝睡之间。忽有神人嘱付言语。说有节妇投江。使吾捞救。又道此妇人与吾有义女之分。汝等驾几只小船。沿江巡哨。不拘男妇。捞救得时。重重赏你。〔众〕领钧旨。 

　　【铧锹儿】〔外〕乘桴浮海非吾愿。算来人被利名牵。登舟过福建。须要防危虑险。〔合〕明早动船。开洋过浅。愿阵好风。吉去善转。 
　　【前腔】〔丑〕撑船道业虽微贱。水晶宫裏活神仙。铺盖且柔软。蓑衣簟眠。〔合前〕 

　　〔外〕今朝船上且淹宵。　　　　〔末〕来早江头看落潮。 
　　〔丑〕撑驾小舟归大海。　　　　〔合〕这回不怕浪头高。 

　　第二十六出　投江 
　　【梧叶儿】〔旦上〕遭折挫。受禁持。不由人不泪垂。无由洗恨。无由远耻。事临危。拚死在黄泉作怨鬼。 
　　自古道河狭水紧。人急计生。来到江头了也。天那。夫承宠渥。九重仙阙拜龙颜。妾受凄凉。一纸诈书分凤侣。富室强谋娶妇。惑乱人伦。萱堂怒逼成亲。毁伤风化。妾岂肯从新而弃旧。焉能反正以从邪。争如就死忘生。不可辜恩负义。一怕损夫之行。二恐误妾之名。三虑玷辱宗风。四恐乖违妇道。惟存节志。不为邀名。拴原聘之荆钗。永随身伴。脱所穿之绣履。遗弃江边。妾虽不能效引刀断鼻朱妙英。却慕取抱石投江浣纱女。 

　　【香罗带】一从别了夫。朝思暮苦。寄来书道赘居丞相府。母亲和姑妈逼勒奴也改嫁孙郞妇。奴岂肯再招夫。萱堂苦苦责打奴。只得拚死在黄泉路。免得把淸名来辱污。 
　　【胡捣练】伤风化。乱纲常。萱亲逼嫁富家郞。若把身名辱污了。不如一命丧长江。〔投江介丑上救旦下〕 

　　【五供养】〔外上〕餐风宿水。海舟中多少忧危。终宵魂梦裏。似神迷。披衣强起。玉宇淸高如洗。江风紧。海潮回。侧听邻岸晓鸡啼。 
　　人平不语。水平不流。叫稍水。什么人。 

　　【山歌】〔丑上〕夜行船裏捞救一枝花。五更转说天净纱。脱布衫跳下江儿水。一只红绣鞋。失落在浣溪沙。 
　　禀老爹。夜至五更前后。有一妇人投水。小的捞救在船。〔外〕果有一妇人。宁可信其有。不可信其无。快请夫人出来。一壁厢把投水妇人换了衣服。带过来。 

　　【菊花新】〔贴旦上〕日上三竿犹未起。闻呼未审何因。 
　　〔外〕夜来有一妇人投江。稍手救得在小船上。夫人。你把些干衣服与他换了湿的。来见我。 

　　【糖多令】〔旦上〕无奈祸临头。今朝拚死休。如痴似醉任飘流。不想舟人捞救。我身出丑。脸惭羞。 
　　〔见介外〕妇人。我且问你。你是何等人家儿女。因何短见投水。必有缘故。 

　　【玉交枝】〔旦〕容奴伸诉。〔外〕你那裏住居。〔旦〕念妾在双门住居。〔外〕姓甚名谁。〔旦〕玉莲姓钱儒家女。〔外〕元来与我同姓。你曾嫁人么。〔旦〕年时获配鸳侣。〔外〕旣有丈夫。丈夫姓甚名谁。在家出外。〔旦〕王十朋是夫出应举。〔外〕且住。王十朋是你丈夫。他得中了头名状元。有书回来么。〔旦〕数日前有传尺素。〔外〕旣有书来。为何投水。〔旦〕因此书骨肉间阻。因此书衔寃负屈。 
　　〔外〕书中必有缘故。 

　　【前腔】〔旦〕书中缘故。道休妻重婚在相府。〔外〕他是读书人。岂肯违法度。我晓得了。莫不是朋党嫉妒。〔旦〕萱亲信听谗诈书逼奴改嫁孙郞妇。〔外〕怎么不从母命。〔旦〕论贞洁不更二夫。奴焉敢伤风败俗。 
　　〔外〕元来是王状元的贞烈夫人。快请起来。 

　　【前腔】听他言语。论贞洁他人怎比。思量我也难留你。左右叫舟子。不如送还伊父。〔旦〕若还送奴归故里。不如早丧黄泉路。到显得名传万古。尽敎他前婚后娶。 
　　【前腔】〔外〕不须忧虑。且带你同临任所。修书遣人饶州去。管敎你夫妇重会。〔旦〕若还这般周济奴。犹如久旱逢甘雨。便是妾重生父母。望公相与奴做主。 
　　〔外〕旣然如此。不肯回去。我不是别人。乃是前任本府太守。今蒙圣恩除授福建安抚。卽日将带家小之任。你丈夫旣为饶州佥判。与福建相隔不远。你如今不肯回去。就在我船上。与我老夫人同临任所。我想起来。一路上怎么称呼。他也姓钱。我也姓钱。你拜我为义父。到任所修一封书。差人到饶州报与你丈夫知道。教他取你去。夫妇重会。缺月再圆。心下如何。〔旦背云〕若无钧眷在船。事有可疑。旣有钧眷在船。去也无妨。只是撇了婆婆。于理不当。〔介〕若得老相公如此周全。重生父母。再养爹娘。〔外〕将酒来。递了我的酒。〔介〕梅香。左右。都要称小姐。 

　　【黄莺儿】〔旦〕公相望垂怜。感夫人意非浅。又蒙结拜为姻眷。恩德万千。何日报全。愿公相早登八位三台显。〔合〕泪涟涟。双亲远别。重得遇椿萱。 
　　【前腔】〔外〕不必泪涟涟。这相逢非偶然。同临任所为姻眷。聊附寸笺。饶州报传。管敎你夫妇重相见。〔合〕免忧煎。夫妻有日。重得遇椿萱。 
　　【前腔】〔贴〕天赐这姻缘。喜他们也姓钱。同临任所作宛转。明日动船。开洋过浅。愿一阵好风。急去登福建。〔合前〕 

　　【前腔】〔旦〕溺水自心酸。我婆婆苦万千。堂前继母心不善。儿夫去远。家尊老年。何日得见王佥判。〔合前〕 

　　〔外〕夫妻忧虑各西东。　　　　〔老〕会合今朝喜气浓。 
　　〔旦〕一叶浮萍归大海。　　　　〔合〕人生何处不相逢。 

　　第二十七出　忆母 
　　【喜迁莺】〔生上〕从别家乡。期逼春闱。催赴科场。鹏程展翅。蟾宫折桂。幸喜名标金榜。旅邸忆念。孤鸾幽室。萱花高堂。鱼雁杳。信音稀。使人日夜思想。 
　　人在东欧。身淹上苑。望中山色空迷眼。终朝旅思叹萧条。高堂亲鬓愁衰短。秦岭云横。蓝关雪漫。潮阳未到魂先断。春归花落久栖迟。愁深那觉时光换。 

　　【雁鱼锦】长安四月花正飞。见残红万片皆愁泪。何苦被利禄成抛弃。如今把孤身旅泊天涯。意悬悬止不住思维。音书曾有回。只怕他望帝都欲赴愁迢递。望目断故园。知他知也未。 
　　【前腔】当时。痛别慈帏。论奉亲行孝也萦怀不寐。年华有几。总然是百岁如奔骑。论早晚须问起居。论寒暑须当护持。论供养。要甘肥。因赴举。把苹蘩馈托与我妻。知他看承处怎的。俺这裏对靑山。望白云。鎭日瞻亲舍。他那裏翘白首。看红日。终朝忆帝畿。 
　　【前腔】嗟吁。凤别鸾离。怎如得俦莺偶燕时相聚。凄楚寒牕。寂寞旅况。闪杀当时。甘効于飞。孤灯夜雨。溜声不断。却把寸心滴碎。只为那钗荆裙布妻难弃。总有紫阁香闺人怎迷。 
　　【前腔】猛思。那日临行际。蒙岳丈惜伊玉树。兼爱我寒枝。念行囊空虚。欣然便周全助路资。召共居。感此义山恩海深难弃。细踌躇。甚日酬取。敎我怎生忘渠。但愿得一家到此沾禄养。也显得半子从今展孝私。 
　　【前腔】论科举。本图看春风杏枝。玉马骤香衢。岂知他陷我在瘴岭烟区。愁只愁身归凤池。恨只恨衅生鸳侣。人不见。气长吁。只为蝇头蜗角微名利。致使地北天南怨别离。 
　　左右过来。〔丑上〕厅上一呼。阶下百诺。相公有何指挥。〔生〕前月寄书回去。接取老夫人幷家眷来此同赴任所。经今日久。将次来到。你可到十里长亭伺候迎接。不得有违。〔丑〕如此便去。〔下〕 

　　〔生〕家乡千里隔相思。　　　　目断欧城人到迟。 
　　旅邸难禁长日静。　　　　魂消几度夕阳时。 

　　第二十八出　哭鞋 
　　【梧叶儿】〔老旦上〕儿媳妇。哭啼啼。昨夜三更出绣帏。今早起来没寻处。使我无把臂。一重愁番做两重悲。使我泪偷垂。 
　　天有不测风云。人有旦夕祸福。我媳妇被逼嫁不从。哭了一夜。今早不知那裏去了。〔末上〕莫取非常乐。须防不测忧。老安人。不好了。小人到江边去访问。见许多人说我小姐投江死了。拾得绣鞋在此。〔老旦〕呀。果是我媳妇的。痛杀我也。〔倒地介〕 

　　【山坡羊】撇得我不尴不尬。闪得我无聊无赖。亲家。你一霎时认眞逼他去投江海。怎布摆祸从天上来。你嫡亲父母尙且不遮盖。反将他谐老夫妻生打开〔合〕哀哉。扑簌簌。泪满腮。伤怀。生擦擦。痛怎捱。 
　　〔外净上〕隔墙须有耳。窗外岂无人。亲家为何啼哭。〔老旦〕亲家。不好了。我的媳妇投江死了。〔外〕怎么晓得。〔老旦〕见有绣鞋在此。〔外哭倒介〕 

　　【山坡羊】儿。你不念我年华高迈。不念我形衰力败。不念我无人养老。不念我绝宗派。我想这桩事。不是别人。都是你老祸胎。受了孙家婚聘财。逼得他衔寃负屈投江海。亲家。我有一搭地。指望令郞与小女把我两块老骨头埋葬。不想令郞又赘在相府。不得回来。小女又投江死了。我好命苦。闪得我有地无人筑墓台。〔合〕哀哉。扑簌簌。泪满腮。伤怀。生擦擦。痛怎捱。 
　　〔净〕亲家。你令郞赘在相府做了女壻。我女投江死了。如今与你没相干了。寺裏观音请出。〔外〕我的女儿肉尙未冷。你就赶他出去。〔净〕你两个做了一家。我出去了罢。〔外〕亲家。你听那老不贤。在这裏与他难相处。莫若到京见令郞。不知意下如何。〔老旦〕老身正欲如此。耐我身伴无人。怎生去得。〔外〕我着李成送亲家前去。〔净〕我自要他去不得。〔外〕谁要你多言。〔老旦〕亲家。老身不识进退。有一言相恳。〔外〕亲家但说不妨。〔老旦〕欲往江边祭奠。以表妇姑之情。〔外〕可怜。不劳亲家费心。李成今晚整备祭品。等候王老安人祭奠。〔老旦〕亲家。老身就此拜别。 

　　【胜如花】辞亲去。别泪零。岂料登山蓦岭。只因人递简传书。敎娘离乡背井。未知道何日欢庆。〔合〕愁只愁一程两程。况未闻长亭短亭。暮止朝行趱长途曲径。休辞惮跋踄奔兢。愿身安早到京城。愿身安早到京城。 
　　【前腔】〔外〕我为绝宗派。结婚姻。指望一牢永定。谁知他又赘在侯门。今日番成画饼。辜负了田园荒径。〔合前〕 

　　【前腔】〔净〕他家锅中米没半升。去恋着豪门。不思旧亲。到如今一旦身荣。撇却糟糠布荆。短行处敎人怒冲。 
　　〔合前外〕李成。你送王老安人到京。面会王状元。卽便回来。〔末〕男女理会得。 

　　【前腔】蒙员外分付情。对状元一诉明。幸喜得日暖风恬相送起程。伤目兮桑楡暮景。〔合前〕 

　　生离死别痛无加。　　　　路上行人莫叹嗟。 
　　花正开时遭雨打。　　　　月当明处被云遮。 

　　第二十九出　抢亲 
　　〔净〕莫信直中直。须防仁不仁。我本等是一段美意。不想这丫头行此拙路。老员外止生这女儿。今被他日夜啼哭。教我怎么过得日子。如今送亲家去了。这一回来。教我躱在那裏。躱在这裏罢。〔外〕有这等事。一家好人家。都被那老不贤弄坏了。虽是王十朋赘在相府。未审虚实。今日也逼孩儿改嫁。明日也逼孩儿改嫁。受不过凌辱忿气。投江身死。你那裏去。老泼妇。如今走在天上去。〔净〕老员外不要恼。要打便打。要骂便骂。我跪在这裏了。〔外〕老泼妇。谁教你逼死了我儿。我也不要你了。〔净〕我也只要他做好人。后边靠他。谁想女儿认眞苦恼。你若赶我出去。那个要我。〔外〕邻舍人家去。〔净〕十家邻舍九家断。那裏去□。〔外〕亲友人家去。〔净〕平昔没有盘盒来往。做人不好。也去不得。〔外〕和尙寺裏去。〔净〕屈嫁和尙是好惹的。我去也罢。怕被人笑话你。〔外〕原来没处去。 

　　【忆虎序】当初娶汝。〔净〕正是大盘大盒娶的。〔外〕指望生男育女。〔净〕你到说我没用。你头未上床脚先睡了。那个没用。依了我。十个还养得出哩。〔外〕老泼妇。今日也与我孩儿嚷乱。明日也与我孩儿嚷乱。逼勒我孩儿投江身死。〔净〕他自寿命短促。自家死的。与我甚么相干。〔外〕我写状经官。经官呈吿你。〔净〕吿我得何罪。〔外〕吿你是不贤妇薄幸妻。若到官司。打你皮绽肉飞。 
　　〔净〕当初是我不合讨了他的便宜。如今我就下他一个礼。也没人笑我。 

　　【前腔】我当初嫁你。也是明媒正娶。又不是暗地裏偷情。强来随你。相随百步。尙有徘徊之意。免吿官司。免吿官司。和你团圆到底。 
　　〔外〕起去。〔净〕嗄。他被我一哭。心就软了。〔外〕我赶他出去。被人笑话。过来。〔净〕嗄。〔外〕留你在家。要依我三件事。〔净〕勿要说三件。十件也依你。〔外〕第一件事。我与人讲话。不要你多嘴。〔净〕若有我的说话。添这等一句儿。〔外〕第二件。不要与我同吃饭。〔净〕我自有王帝吃。那个要与你同吃。〔外〕那个王帝。〔净〕灶君王帝。你也要依我三件事。〔外〕那三件。〔净〕鱼干酸汤白米饭。吃饱了。朝也喀。暮也喀。养还你班稍抉。〔下外吊场〕祸福无门。唯人自召。我那老不贤听信谗书。接了孙家财礼。逼令女儿改嫁。只因受逼不过。已自投江死了。况孙家是个无籍之徒。必来我家打闹。我更年老力弱。难以抵对。如何是好。 

　　【梨花儿】〔丑上〕侄女许了孙汝权。受他财礼千千贯。今日成亲多喜欢。嗏。姑娘只要长长段。 
　　呀。哥哥。今日嫁女吉日。因何在此愁闷。〔外哭介〕都是你害我女儿投江死了。还要说。〔丑〕眞个好苦。〔外〕你且不要哭。这孙家事怎生回他。〔丑〕人旣死了。终不然捻一个与他。若没有人。拚得还他财礼便了。若说不来。财礼也不要还他。更又赖他。〔外〕赖他什么。〔丑〕赖他倚恃豪富。威逼成亲。以致我女身死。〔外〕这都是你生出来许多事端。我不管。你自去回他。〔丑〕哥哥。孙汝权不是好人。怎肯罢休。我有一计在此。将几件衣服与我穿了。哄上轿去。我到他家裏。与他说话便了。〔外〕旣如此。我自进去。正是野花不种年年有。烦恼无根日日生。〔下〕 

　　【前腔】〔净众上〕今日娶亲谐凤鸾。不知何故来迟缓。莫非他人生异端。嗏。须知人乱法不乱。 
　　〔丑〕孙相公。来了么。〔净〕张姑妈。快请新人上轿。我在此亲迎。〔丑〕晓得了。分付众人在靑龙头转一转。〔净分付众转介〕礼人与我快请新人。〔请介丑带兜头哭上介转介净〕礼人拜了家庙就结亲。〔喝礼介拜介净揭盖〕好也。好也。你受了我财礼。藏了侄女。赖我亲事。〔丑〕我不是骗你。我侄女已投江死。拚得还你财礼。大家罢休。〔净〕一倍还我十倍。我也只要老婆。〔丑〕呸。小鬼头儿。你倚恃豪富。威逼我侄女投水已身死。你要怎的。〔净〕这泼皮到来诬赖我。 

　　【恁麻郞】我吿你局骗人财礼。〔丑〕我吿你威逼人投水。〔净〕怎误我白罗帕见喜。〔丑〕闷得他黄泉做鬼。〔末〕息怒威。宁耐取。〔净〕休想我轻轻放过你。〔丑〕我怕你强横小贼驴。〔净〕我那怕你腌臜臭■〈骨〈皮上川下〉〉。〔末〕算从来男不和女敌。自古道穷不共富理。〔丑〕打你嘴。〔净〕踢你的腿。〔末〕须亏了中间相劝的。〔丑〕这事情天知地知。〔净〕这见识心黑又意黑。〔末〕怎辨别他虚你实。也难明他非你是。〔净〕不放你。〔丑〕不放你。〔末〕自古饶人不是痴。 
　　〔净〕你藏了女儿。诬赖人命。若见了尸首。万事俱休。不见尸首。教你粉碎。 

　　〔净〕窝藏侄女忒无知。　　　　〔丑〕威逼成亲事岂宜。 
　　〔净〕好手中间逞好手。　　　　〔丑〕吃拳须记打拳时。 

　　第三十出　祭江 
　　【风马儿】〔老旦上〕柳拂征衣露未央。可怜年迈往他乡。〔末〕谩自殷勤设奠。血泪洒长江。 
　　〔老旦〕渺渺茫茫浪泼天。可怜辜负你靑年。〔末〕小姐。你淸名须并浣纱女。白发亲姑谁可怜。老安人。正在此处拾的绣鞋。〔老旦〕就此摆下祭礼。 

　　【绵搭絮】寻纵觅迹到江边。李成舅。可曾带得香来。〔末〕小人不曾带得。〔老旦〕我那儿。只一块香没福受用。〔苦〕只得撮土为香。礼虽微表姑情意坚。望灵魂暂且听言。指望松萝相倚。谁想你抱石含寃。这也不要埋怨你丈夫。都是你的亲娘把乘龙女壻嫌。 
　　【忆多娇】〔末〕愁哽咽。情惨切。萱堂苦逼中道绝。暮忆朝思难诉说。〔合〕丧溺江心。丧溺江心。永远传扬孝烈。 
　　〔老旦〕我那媳妇的儿。我有半年粮食。也不见得到你家来。 

　　【绵搭絮】只为家贫无倚。在他闾阎。是你的儿夫去经年。杳没音信传。是你的继母呵。信谗言。鎭日熬煎。熬煎得你抱屈含寃。我那儿。撇得我无倚无依。你带我的孝。纔是顺理。今日呵。反披麻哭少年。 
　　【忆多娇】〔末〕心痛惜。情惨戚。将身赴江学抱石。可怜夫妇鸾凤拆。〔合〕卽日登程。渺渺音容远隔。 
　　〔末〕老安人。不须啼哭。趱行前去。 

　　【风入松】〔老旦〕叹连年贫苦未逢时。谁想一旦分离。我孩儿自别求科举。怎知道妻房溺水。但说来又恐惊骇我儿。决不可与他知。〔末〕安人不必恁忧虑。且听男女咨启。只说状元催逼起。先令我送安人来至。那其间方说就裏。决不要使惊疑。 
　　【急三鎗】〔老旦〕痛易情难诉。痛易情难诉。常思忆。常忧虑。心戚戚。泪如珠。〔末〕且自登程去。且自登程去。休思忆。休忧虑。途路上。免嗟吁。 
　　【风入松】〔老旦〕如何敎我免嗟吁。我这老景凭谁。年华老迈难移步。旦夕间有谁来温顾。恨只恨他们继母逼他嫁。死得最无辜。〔末〕果然死得最无辜。论贞洁眞无。姻缘契合从今古。拆散了夫妻皆天数。漫腾腾洛阳近也。今且喜到京都。 
　　万里关山去路长。　　　　可怜年迈往他乡。 
　　江边不敢高声哭。　　　　恐怕猿闻也断肠。 

　　第三十一出　见母 
　　【夜行船】〔生上〕一幅鸾笺飞报喜。垂白母料已知之。日渐过期。人何不至。心下转添萦系。 
　　雁塔题名感圣恩。便鸿昨已寄佳音。思亲目断云山外。缥缈乡关多白云。下官前日修书附承局带回。请取家小。同临任所。一去许久。不见到来。使我常怀忧念。正是虽无千丈线。万里系人心。 

　　【前引】〔老旦〕死别生离辞故里。经历尽万种孤恓。〔末上〕昨过村庄。今入城市。深感老天垂庇。 
　　〔老旦〕这裏是那裏了。〔末〕京师地面了。〔老旦〕闻说京师锦绣邦。果然风景异他乡。〔末〕红楼翠馆笙歌沸。柳陌花街兰麝香。〔老旦〕李成舅。你晓得状元行寓在何处。〔末〕小人一路打听。行馆就在四牌坊。老安人把孝头梳藏了。谩谩说也未迟。〔老旦〕这也说得有理。〔末〕牌子。这裏可是王状元行馆么。〔净上〕这裏就是。〔末〕通报家裏有人在此。〔净〕禀老爷。家裏有人在外。〔生〕着他进来。〔末〕老爷。李成磕头。〔生〕起来。老安人小姐来了。〔末〕来了。〔生接背问末介〕小姐为何不见。〔末〕后面来了。〔生〕母亲请坐。孩儿拜见。一路风霜。久缺甘旨。恕孩儿不孝之罪。〔老旦〕儿。你在此一向好么。〔生〕母亲听禀。 

　　【刮鼓令】从别后到京。虑萱亲当暮景。幸喜得今朝重会。娘。又缘何愁闷萦。李成舅。莫不是我家荆。看承母亲不志诚。〔末〕小姐且是尽心侍奉。〔生〕我的娘。分明说与恁儿听。你媳妇呵。怎生不与共登程。 
　　【前腔】〔老旦〕心中自三省。转敎人愁闷增。你媳妇多灾多病。况亲家两鬓星。家务事要支撑。敎他怎生离乡背井。为你饶州之任恐留停。儿。你岳丈先令人送我到京城。 
　　〔生〕母亲言语不明。李成舅。你备细说与我知道。 

　　【前腔】〔末〕当初待起程。〔生〕正要问你起程。小姐怎么不来。〔末〕到临期成画饼。〔生〕母亲。李成舅说甚么画饼。〔末背〕若说起投江一事。恐唬得恩官心战惊。〔生〕李成舅。说甚么惊字。〔末〕是有个经字。小姐呵。途路上少曾经。当不得许多高山峻岭。餐风宿水怕劳形。〔生〕老安人也来了。他到来不得。〔末〕便是。小姐有些病体。老员外呵。因此上留住在家庭。 
　　【前腔】〔生〕端详那李成。语言中犹未明。娘。把就儿裏分明说破。免孩儿疑虑生。〔老旦背生〕呀。母亲。因甚的变颜情。长吁短叹珠泪零。〔老旦袖出孝头髻介生〕袖儿裏脱下孝头绳。莫不是恁儿媳妇丧幽冥。 
　　〔生〕我的娘。孝头绳那裏来的。〔老旦〕儿。千不是万不是。都是你不是。〔生〕娘。怎么到是儿不是。〔老旦〕唗。还说你的是。当初承局书亲附。拆开仔细从头覩。道你状元佥判任饶州。儿。这下一句不该写。〔生〕那一句。〔老旦〕休妻再赘万俟府。〔生〕母亲。语句都差了。〔老旦〕语句虽差字迹同。岳翁见了心生怒。〔生〕岳母没有话说。〔老旦〕岳母卽时起毒心。逼妻改嫁孙郞妇。〔生〕我妻从么。〔老旦〕汝妻守节不相从。苦这句难说了。〔生悲介〕娘一发说了罢。〔老旦〕将身跳入江心渡。〔生〕呀。浑家为我守节而亡。兀的不是痛杀我也。〔跌倒介〕 

　　【江儿水】〔老旦〕吓得我心惊怖。身战簌虚飘飘一似风中絮。争知你先赴黄泉路。我孤身流落知何处。不念我年华衰暮。风烛不定。死也不着一所坟墓。 
　　【前腔】〔生〕一纸书亲附。我那妻。指望同临任所。是何人写套书中句。改调潮阳应知去。迎头先做河泊妇。指望百年完聚。半载夫妻。也算做春风一度。 
　　【前腔】〔末〕状元休忧虑。且把情怀暂舒。夫妻聚散前生注。这离别只说离别苦。想姻缘不入姻缘簿。听取一言伸覆。须信人生万事莫逃天数。 
　　〔老旦〕孩儿。你且省愁烦。〔生〕孩儿只为不就万俟丞相亲事。却将我改调潮阳。害我身命。我肯辜负他。〔老旦〕孩儿。他旣死了。无可奈何。且到任所。做些功果追荐他。〔生〕这个少不得如此。〔末〕小人吿状元。老安人起程之时。老员外曾分付小人。送老安人面会状元。你就赶回来。如今禀状元。小人吿回。〔生〕李成舅。我身伴无人。同到了任所。那时我修书与你去。〔末〕旣如此。小人愿随状元去。 

　　〔老〕追想仪容转痛悲。　　　　〔生〕岂期中道两分离。 
　　〔末〕夫妻本是同林鸟。　　　　〔合〕大限来时各自飞。 

　　第三十二出　遣音 
　　【破阵子】〔外上〕野外江山幽雅。城中景物繁华。〔贴旦旦丑上〕六街三市堪描画。万紫千红实可夸。〔合〕闽城景最佳。 
　　〔外〕夫妻幸喜到闽城。跋踄程途为利名。〔贴〕大布仁风宽政令。广施德化慰黎民。〔外〕夫人。我自到任三月。且喜词淸讼简。盗息民安。〔贴〕乃相公治政所致。相公曾许孩儿书去报他丈夫知道。儿。管教你夫妻重会。〔旦〕爹爹。这裏到饶州。多少路程。〔外〕约有一月之程。〔旦〕爹爹多与他些盘缠。〔外〕教我多与他些盘缠。我在此呵。 

　　【榴花泣】守官如水。胸次莹无瑕。薄税敛。省刑罚。抚安民庶禁行猾。幸喜词淸讼简。无事早休衙。〔旦〕依条按法。想绳一戒百谁不怕。待三年任满期瓜。诏书来早晚迁加。 
　　【前腔】〔贴〕觑着他花容月貌胜仙娃。忍将身命掩黄沙。天敎公相救伊家。好似拨云见日。枯树再开花。〔外〕贞洁可夸。恁捐生就死令人讶。恁萱亲怎不详察。全不道有伤风化。 
　　【渔家傲】〔旦〕若提起旧日根芽。不由人不两泪如麻。恨只恨一纸谗书。搬得我母亲叱咤。〔外〕他见差。逼汝身重嫁。那些个一鞍一马。这书剑令人遣发。管成就鸾孤凤寡。 
　　〔外〕夫人。我到堂上去来。开门。〔众〕各官免揖。〔外〕叫一个打差舍人进来。〔净上〕该小人轮班。〔外〕你叫什么名字。〔净〕小人叫苗良。〔外〕苗良。我有一封书。着你到饶州王三府处投下。要回书。限你二十个日子。与你二两银子盘缠。星夜赶去。 

　　【前腔】〔净〕今日裏拜辞都爷。明日裏到海角天涯。一心要传递佳音。不惮路途波查。〔外〕关门。〔旦〕爹爹。下书人去也不曾。〔外〕去了。〔旦〕我还有一句话。〔外〕有什么话。〔旦〕见他只说三分话。〔丑〕姐姐。便多说几句怎么。〔旦〕又恐他别娶浑家。〔外〕你把闲言一笔都勾罢。回来便知眞共假。 
　　【尾】月再圆。花重发。那其间欢生喜洽。重整华筵泛紫霞。 
　　〔外〕饶福相看数日程。　　　　〔旦〕修书备细说缘因。 
　　〔丑〕分明好事从天降。　　　　〔末〕重整前盟合旧盟。 

　　第三十三出　赴任 
　　【临江仙】〔老旦上〕客梦悠悠鸡唤醒。窗前尙有残灯。〔生末上〕揽衣披枕自评论。今日飘零。何日安宁。 
　　〔老旦〕孩儿。促整衣装及早行。区区只为利和名。〔生〕拚却餐风并宿水。〔末〕不愁带月与披星。〔老旦〕孩儿。就此趱行前去。 

　　【朝元歌】腾腾晓行。露湿衣襟冷。徐徐晚行。月照遥天暝。秪为功名远离乡背井。渡水登山蓦岭。带月披星。车尘马足不暂停。晴岚障人形。西风吹鬓云。〔合〕潮阳海城。到得后那时欢庆。 
　　〔净上〕三山巡检接老爷。人夫手本在此。〔生〕拿上来。你那官儿回去。弓手送我过梅岭。〔净〕梅岭上猢狲太多。〔生〕怎么有许多猢狲。〔净〕老爷此去指日封侯。〔生〕生受你。去罢。〔净下〕 

　　【前腔】几处幽林曲径。松杉列翠屛。回首乱云凝。禅关掩映。听远钟三四声。钦奉纶音。命游宦。宿邮亭。远离京城。盼阳关把往事空思省。水程共山程。长亭复短亭。 
　　〔合前丑上〕潮阳府阴阳生接老爷。〔生〕这裏到府。还有多少路。〔丑〕还有五十里之程。〔生〕那个差来的。〔丑〕本府太老爷差来的。〔生〕选在几时上任。〔丑〕太老爷分付三月十五日请老爷城隍庙宿山。十六日午时上任。〔生〕多拜上老爷。〔丑下〕 

　　【前腔】危巓绝顶。飞流直下倾。叹微名奔兢。身似浮萍。鹧鸪啼。不忍听。野花开又馨。消遣羁旅情。到处草茵。题咏眼前无限景。牧笛陇头鸣。渔舟江上横。〔合前〕 

　　【前腔】〔老旦〕八九处人家寂静。柴门半掩扃。溪洞水泠泠。路远离别兴。自来不惯经。遥望酒旗新。买三杯。消渴脗。哀猿晚风轻。归鸦夕照明。 
　　〔合前净上〕城隍庙道士接爷爷宿山。 

　　〔老〕长亭渺渺恨绵绵。　　　　〔生〕远望潮阳路八千。 
　　〔末〕正是雁飞不到处。　　　　〔合〕果然人被利名牵。 

　　第三十四出　误讣 
　　【探春令】〔外上〕人生最苦是别离。论贞洁他人怎如。 
　　窗外日光弹指过。庭前花影坐间移。我前日差苗良去到饶州。怎么不见回来。〔净上〕转眼垂杨绿。回头麦子黄。万事分已定。浮生空自忙。苗良进。〔外〕苗良回来了。〔净〕小人回来了。〔外〕可有回书。〔净〕回书在此。〔外〕这是我的。〔净〕因此老爷的书不曾投下。故此回书。〔外〕怎么不曾投下。〔净〕小人到饶州。径进东门。正遇行丧。铭旌上写佥判王公之柩。小人又到私衙去问。都说到任三月。不伏水土。全家而亡。〔外〕可惜。人无百岁期。枉作千年计。请夫人小姐出来。 

　　【一枝花】〔贴上〕书缄情惨切。烟水多重叠。〔旦丑上〕报道有书回。故人如见也。 
　　〔见介外〕孩儿递书人回来了。〔贴〕递书人回来。必有好音。〔外〕原书也不曾投下。有什么好音。 

　　【渔家傲】〔旦〕莫不是明月芦花没处寻。〔外〕明月芦花一片白。那裏去寻。〔旦〕莫不是旧日王魁。嫌递万金。〔外〕他也不是王魁。你也不是桂英。〔旦〕莫不是忘了半载同衾枕。〔外〕也不是。〔旦〕莫不是不曾之任。〔外〕怎么不曾之任。〔旦〕爹爹。欲言不语情难审。那裏是全抛一片心。〔外〕咱语言说到舌尖声还噤。若提起始末缘因。敎你愁闷怎禁。儿。此生休想同衾枕。要相逢除非是东海捞针。如今兀自不思省。不投下佳音回讣音。 
　　〔旦〕爹爹。佳音便怎么。讣音便怎么。〔外〕喜信是佳音。死信是讣音。你丈夫到任三月。不服水土。全家而亡了。〔旦〕丈夫死了。兀的不是痛杀我也。 

　　【梧桐树】我为你受跋踄。我为你遭磨折。丈夫。我为你投江。我为你把残生舍。今日怎知先倾逝。这样凄凉。刬地裏和谁说。禀爹爹。可容奴家带孝。〔外〕儿。在任穿些素缟罢。〔旦〕与我除下钗梳。尽把罗衣卸。持丧素服存贞洁。 
　　【东瓯令】〔外〕休嗟怨。免攧屑。分定恩情中道绝。夫妻本是同林鸟。限到各分别。生同衾枕死同穴。谁肯早抛撇。〔旦〕念妾得蒙提挈。只指望同谐欢悦。谁知道全家病灭。不由人不扑簌簌泪珠流血。 
　　【金莲子】〔贴〕休忧此生鸾镜缺。常言道救人须救彻。〔丑〕听覆取休得要哽咽。姐姐。待等三年孝满。别赘豪杰。 
　　【尾】〔旦〕再醮徒然费唇舌。共姜誓盟甘自悦。守寡从敎髻似雪。 
　　〔旦〕甘守共姜誓柏舟。　　　　〔外〕分明尘世若浮鸥。 
　　〔净〕三寸气在千般用。　　　　〔合〕一日无常万事休。 

　　第三十五出　时祀 
　　【一枝花】〔老旦上〕细雨霏霏时候。柳眉烟锁常愁。〔生末上〕昨夜东风蓦吹透。报道桃花逐水流。〔合〕新愁惹旧愁。 
　　〔老旦〕极目家乡远。白云天际头。〔生〕五年离故里。洒泪湿征裘。吿母亲知道。孩儿夜来梦见浑家扯住儿衣袂。说十朋只与你同忧。不与你同乐。觉来却是一梦。〔老旦〕敢是与你讨祭。〔末〕祭礼俱已完备。请老夫人主祭。〔老旦〕非是儿夫负你情。只因奸相妬良姻。生前淑性甘贞洁死后英魂脱世尘。餐玉馔。飮瑶樽。水晶宫裏伴仙人。你儿夫任满朝金阙。与汝伸寃奏紫宸。 

　　【新水令】〔生〕一从科第凤鸾飞。被奸谋有书空寄。幸萱堂无祸危。痛兰房受岑寂。捱不过凌逼。身沈在浪涛裏。 
　　【步步娇】〔老旦〕将往事今朝重提起。越恼得肝肠碎。淸明祭扫时。省却愁烦。且自酬礼。须记得圣贤书。看酒。〔生〕儿女何劳母亲递酒。〔老旦〕道不与祭如不祭。 
　　〔生〕看香来。 

　　【折桂令】爇沈檀香喷金猊。昭吿灵魂听剖因伊。自从俺宴罢瑶池。宫袍宠赐。相府勒赘。俺只为撇不下糟糠旧妻。苦推辞桃杏新室。致受磨折。改调俺在潮阳。妻。因此上躭误了恁的归期。 
　　【江儿水】〔老旦〕听说罢衷肠事只为伊。却元来不从招赘生奸计。懊恨娘行忒薄幸。凌逼你好没存济。母子虔诚遥祭。望鉴微忱。早赐灵魂来至。 
　　【雁儿落】〔生〕徒捧着泪盈盈一酒巵。空列着香馥馥八珍味。慕音容。不见你。诉衷曲。无回对。俺这裏再拜自追思。重相会。是何时。搵不住双垂泪。舒不开咱两道眉。先室。俺只为套书信的贼施计。贤妻。俺若是昧诚心。自有天鉴知。 
　　【侥侥令】〔老旦〕这话分明诉与伊。须记得看书时。懊恨娘行忒薄劣。抛闪得两分离在中路裏。两分离在中路裏。 
　　【收江南】〔生〕呀。早知道这般样拆散呵。谁待要赴春闱。便做到腰金衣紫待何如。说来又恐外人知。端的是不如布衣。端的是不如布衣。俺只索要低声啼哭自伤悲。 
　　【园林好】〔老旦〕免愁烦回辞奠仪。拜冯夷多加护持。早早向波心中脱离。惟愿取免沈溺。惟愿取免沈溺。 
　　〔生读祝文介〕维大宋熙宁七年吉月辛卯朔日己酉。赐进士及第任潮阳浙江温州府永嘉县孝夫王十朋。谨以淸酌素馔之奠。致祭于亡过妻玉莲钱氏夫人前而言曰。惟灵之生。抱义而归。惟灵之死。抱节而归。义也。呜呼噫嘻。昔受荆钗为聘。同甘苦于茅庐。春闱一赴。鸾凤分飞。诈书一到。骨肉分离。姑娘为夺婚之媒。继母为逼嫁之威。捱不过连朝折挫。抵不过昼夜禁持。拜辞睡昏昏之老姑。哭出冷淸淸之绣帏。江津渡口。月淡星稀。脱鞋遗迹于岸边。抱石投江于海底。江流哽咽。风木惨凄。波滚滚而洪涛逐魄。浪层层而水泛香肌。哭一声妻。寒壑应猿啼。叫一声妻。云愁雨怨天地悲。妻魂不寐。默而鉴之。于戏哀哉。尙飨。 

　　【沽美酒】〔生〕纸钱飘。蝴蝶飞。纸钱飘。蝴蝶飞。血泪染。杜鹃啼。覩物伤情越惨凄。灵魂恁自知。灵魂恁自知。俺不是负心的。负心的随着灯灭。花谢有芳菲时节。月缺有团圆之夜。我呵。徒然间早起晚寐。想伊念伊。妻。要相逢除非是梦儿裏再成姻契。 
　　【尾】昏昏默默归何处。哽哽咽咽思念你。直上姮娥宫殿裏。 
　　〔生〕年年此日须当祭。　　　　岁岁今朝不可违。 
　　天长地久有时尽。　　　　此恨绵绵无绝期。 

　　第三十六出　夜香 
　　【一枝花】〔旦上〕花落黄昏门半掩。明月满空阶砌。嗟命薄。叹时乖。华月在。人不见。好伤怀。 
　　昔恨时乖赴碧流。重蒙恩相得相留。深处闺门重闭户。花落花开春复秋。奴家自那日投江。不期遇着钱安抚捞救。留为义女。胜如亲生。只是无以报他。今宵明月之夜。不免烧炷淸香。以求荫庇。 

　　【园林好】想那日身投大江。蒙安抚恩德怎忘。胜似嫡亲襁褓。如重遇父和娘。奴家烧此夜香呵。愿他增福寿。永安康。 
　　想我母亲亡过之后。又亏继母呵。 

　　【川拨棹】亲鞠养。我爹爹呵。择良人求配鸳行。谁知道命合遭殃。命合遭殃。递谗书逼奴险亡。蒙天眷。遇贤良。奴家烧此夜香呵。保佑他永安康。保佑他永安康。 
　　想我婆婆取奴家呵。 

　　【好姐姐】指望终身奉养。谁知道中途肮脏。存亡未审。使奴愁断肠。心凄惨。奴家烧此夜香呵。愿得亲姑早会无灾障。骨肉团圆乐最长。 
　　想我丈夫有了奴家呵。 

　　【香柳娘】又重在洞房。重在洞房。将奴撇漾。奴家一身犹可。你不思父母恩德广。奴家指望你还有相见之日。谁想你到先亡了。痛儿夫夭亡。痛儿夫夭亡。不得耀门墙。抛弃萱花堂上。奴家烧此夜香呵。愿他魂归故乡。遣他魂归故乡。免得此身渺茫。早赐瑶池宴赏。 
　　【尾】终宵魂梦空劳攘。若得相逢免悒怏。再爇明香答上苍。 
　　香烟缈缈浮淸碧。　　　　衷曲哀哀诉圣祗。 
　　致使更深与人静。　　　　非干爱月夜眠迟。 

　　第三十七出　民戴 
　　〔末上〕一喝千人诺。单行百吏随。恁般多富贵。端的是男儿。自家乃是本府亲随隶兵。你看时光好疾。日月相催。自从本官到任潮阳勾当。不觉又是五年。眞个淸廉如水。上下相安。前日忽有上司文书到府。将俺相公升除吉安太守。却是因祸致福。元先我相公原除饶州佥判。只因不就丞相亲事。却将改调潮阳。如此更迁。意欲陷害在潮阳。如今朝廷别立丞相。廉知相公治事淸廉。持心公正。因此升除吉安太守。今日促装行李。那来的鼓乐彩旗。敢是与相公送行的。 

　　【赏宫花】〔净丑上〕耆宿社长。听荣除。特举觞。五年民沾惠。尽安康。卧辙攀鞍无计策。离歌别酒众难忘。 
　　〔末〕许多什么人嚷。〔净丑〕郞中。我们闻知相公高升。众乡民特来送行。〔末〕难得你们厚意。问你高姓。〔净〕老汉叫做李违玉。年纪方纔五十六。在城开张杂卖铺。家中财货颇丰足。年年差我做方正。因此营充做耆宿。圣节贺正预公宴。簪花飮酒与吃肉。有时迎接上司官。见我必先问风俗。一句话也不曾回。五十六棒不罚赎。那时无计可施为。依旧归家卖蜡烛。〔末〕免教人在暗中行。这个老人高姓。〔丑〕老汉积祖姓丁。并无手艺营生。图小利讨充社长。谁知也不安宁。又要报写粉壁。又要催讨常行课程。又要报淘砌河勘。又要办水桶麻绳。又要劝农栽种。又要督造坊城。只有催关盐票。是我觅钞门庭。有钱与我的。便把他口数减。无钱与我的。便把他口数增。若还官司赈济。这场买卖非轻。若有人吿投社长。一件件并不容情。被吿诈他十贯五贯。原吿吃他三甁五甁。有钱与我的。私下和允。无钱与我的。便打他脚筋。我怕事如探汤老狗。我爱钱如见血苍蝇。这人户家家作念。〔末〕想必说你好。〔丑〕那裏是。都骂我没分晓老鸭精。〔末〕这一下打得你嘴匾。〔净〕我们百姓无造化。这等好官升了。〔丑〕便是他五年在此。深亏他。如今升了江西吉安府知府。我们众老人都到长亭送行。脱他靴来钉在仪门上。千年遗迹。后官来看。 

　　【前腔】〔生上〕潮阳海邦。坐黄堂。名誉彰。〔老旦上〕省台飞荐剡。看文章。擢任三山为太守。叩头万岁谢吾皇。 
　　自离京苑到潮阳。乌兔相催晓夜忙。〔生〕自觉因循经五载。追思中馈好心伤。母亲。孩儿得蒙圣恩升授吉安知府。且喜相去家乡不远。〔净丑〕我们众老人特来与老爷饯行。〔生〕老人做甚么。〔净〕老爷自到任以来。一廉如水。百姓今喜高升。小老人具礼远送。大奶奶。老人磕头。〔老旦〕生受你。〔净〕老爷。小老人没有什么孝心。安排果酒旗帐。聊表野人献芹之意。〔生〕我在此没有好处。何劳许多礼物旗帐。〔净〕老爷怎么没有好处。老爷未曾下车之时。蛮獠侵扰。盗贼猖狂。百姓横行。瘟疫难当。弟强兄弱。子骂爷娘。儿啼女哭。饿断丝肠。无衣无食。有裤无裆。西风一起。冻得狗叫汪汪。〔丑〕自老爷下车之时就好。〔生〕怎么就好。〔丑〕蛮獠远遁。盗贼潜藏。家家乐业。户户安康。新新旧旧。衣服盈箱。粗粗细细。米烂陈仓。家家快活。专买石床。只听得浪荡都。浪荡都。打个村裏亚鸪。 

　　【月上海棠】〔净丑〕吾郡间。万民沾惠恩无限。喜升吉安。饯别阳关。无计留揽辔攀鞍。为霖雨须还淸盼。〔合〕程途趱。拚担些巇崄。受此■〈鸾〉跧。 
　　【前腔】〔老旦〕衰老年。只愁烟瘴为吾患。幸家门吉庆。子母平安。今日裏子擢高官。飮别酒应难留恋。〔合前〕 

　　【前腔】〔生〕心愧赧。备员窃禄常嗟叹。想刘宽难并。赵并果难攀。偶然间盗息民安。非德化何劳称赞。〔合前〕 

　　〔老〕一箚丹书降紫宸。　　　　〔生〕兼程之任肯因循。 
　　〔净〕劝君更尽一杯酒。　　　　〔末〕西出阳关无故人。 
　　〔下〕〔净丑吊场〕老爷请脱靴。〔生〕不消罢。〔净丑〕留遗百姓瞻仰。〔生〕一官去了一官来。你众人去罢。〔净丑〕老爷临去。说一官去了一官来。〔丑〕老爷晓得你我有学问老人。留这一句诗在。我和你联。〔净〕我联第二句。教人望得眼巴巴。〔丑〕你再吟一句。结句就是我。〔净〕三府老爷来到任。〔丑〕竹片拶指不曾挨。〔净〕如今老爷去了。我和你众人们出银三分。教木匠做靴匣漆好了。钉在仪门上。也见我和你一点心。〔丑〕那个管工。〔净〕是我管。〔丑〕木梢我要一根。〔净〕你要木梢怎么。〔丑〕我要他做灰扒柄〔净〕你做老人。思量干这样。也罢。我有个使旧的与你罢。〔下〕 


　　第三十八出　意旨 
　　【菊花新】〔老旦上〕云鬟衰鬓玉龙蟠。羞覩妆台镜裏鸾。〔生末〕日月似梭窜。嗟嗟人事暗中偷换。 
　　〔老旦〕忆昔家中苦。别离家乡。已经五载。因为潮阳路远。不能见你岳父母。如今旣任吉安。与温州不远。何不差人搬取岳父母到任。同享富贵。〔生〕谨依母亲。明年正月十五日玄妙观起醮大会。我已曾差人分付追荐我妻。卽便修书差李成回去便了。〔净〕龙归大海。道奔豪门。大叔。起动你通报。玄妙观道士特来与老爷讨意旨。〔末报介生〕着他进来。〔净〕太夫人。磕头。请问太夫人。小夫人因何病症而亡。好写意旨。 

　　【泣颜回】〔老旦〕说起便心酸。抱屈溺水含寃。鸳鸯失伴。做了寡鹄孤鸾。〔净〕闻说事端。便铁心见说肝肠断。仗良缘拔灵魂。使亡者早得超凡。 
　　【前腔】〔生〕潜观。慈母两眉攒。他欢无半点。愁有千般。朝夕萦绊。敎人痛苦针钻。〔净〕河泊水官。那其间怎把人勾唤。致令得死别生离。如何会意悦心欢。 
　　【赚】〔末〕擎捧雕盘。送出魂旛绢一端。更有些醮金三十贯。权收管。必须斋沐虔诚。休敎功果不圆满。〔净〕天怎瞒。小贫道谨辞台回观。 
　　【扑灯蛾】〔老旦生〕荐亡虽已完。邀亲岂宜缓。若请岳翁至。同临观中游翫。也趁天时地暖。便起程休得盘桓。是则是夜长昼短。论朝行暮宿。休惮路漫漫。 
　　【尾】生的报答心方稳。死的荐拔情颇宽。好事完成意始欢。 
　　报答存亡两痛情。　　　　来朝遣仆递佳音。 
　　思亲但得重相见。　　　　方信家书抵万金。 

　　第三十九出　就禄 
　　【三台令】〔外上〕夜来花蕊银灯。晓起鹊声翠屛。〔净上〕何喜报门庭。顿敎人侧耳频听。 
　　〔外〕每日心怀耿耿。终朝眼泪盈盈。只为孩儿成画饼。教人呕气伤情。〔净〕虽然灯花结蕊。那堪鹊噪声频。〔外〕料我寒家冷似冰。量无好事到门庭。 

　　【前腔】〔末上〕近别南粤邮亭。又入东瓯郡城。水秀山明。覩风物喜不自胜。 
　　自离吉安。又到温州。此间已是自家门首。不免径入。〔净〕李成回来了。〔外〕李成在那裏。〔净〕这不是李成。〔外〕你撇得我好。怎么只管不回来。教我终日望你。〔末〕小人送王老安人到京。见了状元。本欲便回。因被苦留相送赴任。不能回来。〔净〕他是忘恩负义的人。送他怎么。〔末〕老安人。那状元不是负义的人。他当时除授饶州佥判。因奸相招赘不从。改调潮阳。意欲陷害。后因朝廷体知处事能为。持心公正。升任吉安知府。因此修书迎请老员外老安人到任所。同享荣华。书已在此。〔外〕我也看不见。李成。你字字行行念与我听。前番一封书害得家破人亡。 

　　【一封书】〔末〕壻百拜岳父前。自离膝下已数年。因奸相不见怜。改调潮阳路八千。今喜升为吉安守。遣仆相迎到任间。匆匆的奉寸笺。仗乞尊颜照不宣。 
　　〔外〕我听此书呵。 

　　【下山虎】见鞍思马。覩物伤情。触起关心事。怎不泪零。如今我壻得沐圣朝宠荣。我女一身成画饼。取我到吉城。値此寒冬。怎出外境。〔合〕天寒地冷。未可离乡背井。且待春和款款行。 
　　【亭前柳】〔净〕老儿垂鬓已星星。弱体战兢兢。况兼寒凛凛。那更冷淸淸。此行怎去登山岭。 
　　【下山虎】〔末〕义深恩厚。恨遶愁萦。久绝鳞鸿信。闷怀倍增。因此母子修书遣仆来请。料想恩官必待等。天气最严凝。暮止朝行。我当奉承。〔合前〕 

　　【亭前柳】〔净〕老儿不去恐生嗔。欲去怕劳形。李成儿。你须先探试。临事怎支撑。〔末〕小人只索从台命。〔合〕且过新年。待春暖共登程。 
　　〔末〕昔日离家过五秋。　　　　〔外〕今朝书到解千愁。 
　　〔合〕来年同到吉安府。　　　　〔合〕不弃前姻过白头。 

　　第四十出　奸诘 
　　【霜天晓角】〔小生杂从上〕黄堂佐政齐黎庶。肯将淸。似月扬辉。如渊彻底。愿效汉循良吏。勤簿书。门馆无私。日以刑名为事。 
　　五马侯中列郡推。导之以政冀无违。此心一点如丹赤。敢学虞庭向日葵。下官温州府推官周璧。表字符卿。乃王十朋同榜进士。职列黄堂。不作牛刀之试。食天厨之廪禄。平治郡之刑名。欲向丹墀排鹭序。先须甸服养鹓轮。昨日堂尊送一纸状来。却是孙汝权吿钱流行图赖婚姻事。孙汝权是个生员。钱流行是个太学生。曾考贡元。斯文分上。不好执法审问。我行牌去提原媒审问。便知端的。叫左右。带那第一起犯人审问。〔杂〕俱齐了。〔小生〕带进来。〔外净丑上〕钱流行孙汝权一边伺候。钱氏。定是你巧语花言。说来说去。致令构讼了。〔丑〕爷爷。小妇人非是惯做媒的。钱流行是我哥哥。〔小生〕你从实说来。 

　　【啄木儿】〔丑〕吾兄女。将及筓。〔小生〕曾许甚人么。〔丑〕许配王生尙未归。〔小生〕妇人谓嫁曰归。后来。〔丑〕那孙呆忽至吾家裏。〔小生〕到你家来怎么。〔丑〕也要取我侄女。他浼央老妾为媒氏。〔小生〕曾说去么。〔丑〕吾领言曾到兄家去。老爷。小妇人的哥哥。他是个读书君子。执意不从。我嫂嫂是个女流之辈。嫌王氏之贫。喜孙氏之富。便欲怜新将旧悔。 
　　〔小生〕后你哥哥如何说。 

　　【前腔】〔丑〕吾兄意。执不从。〔小生〕你侄女也肯么。〔丑〕侄女坚将节操持。我嫂嫂定不相容。吾兄就应变随机。将侄女送到王门去。〔小生〕王家旣成了亲。孙家再不该议亲了。〔丑〕结亲后卽赴科场裏。谁想一举成名天下知。 
　　〔小生〕就是王十朋么。〔丑〕正是。〔小生〕到是我年兄家裏的事。得中状元。有书回么。 

　　【前腔】〔丑〕因承局。附信归。〔小生〕有书回是喜事了。〔丑〕喜气番成怨气吁。〔小生〕一纸家书抵万金。怎么是怨气。〔丑〕老爷。那裏是万金佳音。元来是一纸休书。〔小生〕王状元是个读书君子。焉有此事来。〔丑〕他母疑是亲笔迹。女言道改书中句。只为字迹相同亦起疑。 
　　〔小生〕其时书来。说在那家为壻么。 

　　【前腔】〔丑〕赘在万俟府。为女壻。〔小生〕你哥哥也曾去访问不曾。〔丑〕曾访问来。正遇孙郞下第归。他与吾兄面述其言。他说道果赘侯门。〔小生〕孙汝权道你兄受他财礼。〔丑〕孙汝权肉面对肉面。你家行甚财和礼。上有靑天。我家那个来接取。〔净〕老大人。依他说起来。把学生财礼一些不认了。〔丑〕爷爷。财礼是小事。就是我哥哥陪也陪得起的。致使我侄女投江身寃死。 
　　〔小生〕王夫人死了。〔丑〕老爷。只为孙汝权一句话。〔小生〕孙秀才。他不吿你人命也罢。你反吿他图赖婚姻事。〔末上〕上命遣差。身不由己。小的是吉安府王爷差来送书在此。〔小生〕那个在吉安府做官。取上来。〔末〕书在此。〔小生〕年弟王十朋顿首缄书。呀。王年兄升太守了。下书人起来。伺候回书。若非他存心以仁。道民以礼。焉有此不次之迁。忻慰忻慰。卽豸元卿年兄执事下。遽尔别来。屡经岁月。向改调时。深辱俯慰。因瘴乡无便。故久乏音问。兹幸寸进守吉。怀抱虽则少伸。又有不得已事。仰干执事下。向寓京时。倩人持书迎候岳父母山妻。不想中途被人套换书信。致使山妻守节而亡。已获原寄书人承局。奏送法司。鞫问间供称止有孙汝权开包。望将此情转达太父母大人。乞将孙汝权解京。与承局面证完卷。再禀岳父母。以富家不厌贫寒。以女妻之。生将谓终身养老之计。今山妻虽死。义不可绝。特差人舟相候。冀推年谊。借重一言。赞襄岳父母上道。以全半子终养之情。感德岂尠尠哉。明年朝觐。想得京中一会。时下寒暖不均。伏惟调护。以膺天宠。不宣。十朋再拜。〔介〕吏读与他们听。〔念介小生〕钱老先生。这一封书是令壻命转送老先生的。请收去。〔介〕老先生。请出去换了衣巾。进来相见。钱氏无干。出去。〔外丑下小生〕皂隶选大板子。拿那孙汝权下去打四十。〔打介〕讨牌。〔写介〕发监。待文书完了。送到堂上。解他京裏去完卷。〔带净下小生〕请钱老先生进来。〔请外上介小生〕老先生请坐。〔外〕老大人请上。容学生拜谢。〔小生〕不劳不劳。〔外〕老大人。上开藻鉴。下判姸媸。冰释厚诬。心铭大德。〔小生〕学生失于龙蛇之辨。致有鼠雀之牙。抚己多惭。见公甚愧。请坐了。〔外〕不敢。〔小生〕老先生前辈。令壻又忝同年。不必太谦。〔外〕学生吿坐了。〔小生〕适间令壻书上。着学生专请老先生到他任所。必须就起程前去。〔外〕老大人。学生年迈。朝暮不能保。岂能远涉路途。 

　　【归朝欢】〔小生〕贤东坦。贤东坦。敎音下期。令贱子。令贱子。翁前转致。须宜是。须宜是。行囊且携。恐他们悬望伊。〔外〕家筵虽小谁为理。田园颇广谁为治。欲去还留心两持。 
　　【三段子】〔小生〕翁今几儿。〔外〕念箕裘无人可倚。〔小生〕族分几。〔外〕念宗支无人可悲。〔小生〕你旣然只有身一己。如何不去倚贤壻。况是他殷懃想伊。 
　　〔小生〕叫左右。与我打点马船人夫。送钱相公到吉安府去。〔外〕如此多感多感。 

　　〔小〕行囊速整莫蹉跎。　　　　〔外〕景物相催老去何。 
　　〔合〕一夜相思千里外。　　　　〔合〕西风吹马渡关河。 

　　第四十一出　唔壻 
　　【小蓬莱】〔外上〕策马登程去也。西风裏荦落艰辛。淡烟荒草。夕阳古渡。流水孤村。〔净上〕满目堪图堪画。那野景萧萧。冷浸黄昏。〔末上〕樵歌牧唱。牛眠草径。犬吠柴门。 
　　〔临江仙〕〔外〕绿暗汀洲三月景。锦江风静帆收。垂杨低映木兰舟。半篙春水滑。一段夕阳愁。〔末〕灞水桥东回首处。美人亲卷帘钩。落花几阵入红楼。行云归处水。流鸦噪枝头。老员外。今日日丽风和。花明景曙。加鞭趱行几步。 

　　【八声甘州】〔外〕春深离故家。叹衰年倦体。奔走天涯。一鞭行色。遥指剩水浅霞。墙头嫩柳篱畔花。见古树枯藤栖暮鸦。嗟呀。遍长途触目桑麻。 
　　【前腔】〔净〕呀呀。幽禽聚远沙。对彷佛禾黍。宛似蒹葭。江山如画。无限野草闲花。旗亭小桥景最佳。见竹锁溪边三两家。渔槎。弄新腔一笛堪夸。 
　　【解三酲】〔外〕为当初被人谎诈。把家书暗地套写。致吾儿一命丧在黄泉下。受多少苦波查。今日幸得佳壻来迎也。又愁着逆旅淹留人事赊。〔合〕空嗟呀。自叹命薄难苦怨他。 
　　【前腔】〔末〕步徐徐水边林下。路迢迢野田禾稼。景萧萧疎林暮霭斜阳挂。闻鼓吹。闹鸣蛙。一经古道西风鞭瘦马。谩回首。盼想家山泪似麻。〔合前〕 

　　高山迢递日初斜。　　　　绿柳依稀路更赊。 
　　目断前村烟未暝。　　　　不知今夜宿谁家。 

　　第四十二出　亲叙 
　　【懒画眉】〔生上〕紫箫声断彩云开。腻粉香朦玉镜台。灯前孤幌冷书斋。血衫难挽仙裾返。造化能移泰岳来。〔老旦上〕荆钗博你凤头钗。重义轻生脱绣鞋。一回思想一回哀。凤钗还在人何在。我那儿。可阴佑你双亲到此来。〔外净末上〕馆甥位掌五侯台。千里裁封遣使来。令人更喜复悲哀。哀吾弱息今何在。喜他母子恩情得再谐。 
　　〔末〕老员外。这裏是府门首。〔外〕你可通报。〔末〕那个在门上。老老爹来了。〔丑〕大叔来了。〔报介生〕岳父岳母到了。请母亲同去迎接。 

　　【哭相思】一自别来容鬓改。恨公衙失迎冠盖。〔外〕生别重逢。死离难再。〔生〕罢愁思且加亲爱。 
　　〔外〕亲母。小女姻缘浅。终身地下游。〔老旦〕他乡迎旧戚。便觉解深愁。〔生〕半子情方尽。终身愿已酬。〔净〕休嫌山妇拙。思好莫思仇。〔老旦〕亲母何出此语。〔净〕人之所以异于禽兽者。以其有仁义也。〔老旦〕言重言重。 

　　【玉交枝】感你恩深如海。我一坏土塡得甚来。久铭肺腑时时戴。特此远迎冠盖。儿。快令人把绮席开。亲家。洗尘莫怪轻相待。〔合〕细思想荆钗可哀。细思想荆钗可哀。 
　　【前腔】〔外〕蒙承过爱竟忘哀。夫妻远来。想当初在舍惭餔待。望尊亲海涵宽贷。贤壻。你腰金忘势眞大才。不比薄情人转眼生骄态。〔合前〕 

　　【前腔】〔净〕自惭睚眦。望尊亲休劳挂怀。一时我也出无奈。莫把我做人看待。人家晚母休学我忌猜。逼儿改嫁遭毒害。〔合前〕 

　　【前腔】〔生〕惭予一介。荷深恩扶出草莱。微名五载忘亲爱。岂知中路变祸灾。当初指望白首谐。谁知靑岁遭残害。 
　　〔合前丑〕老爷。酒席已完备了。〔老旦〕亲家请后堂坐。〔外〕请了。 

　　〔外〕几年远别喜相逢。　　　　〔生〕又讶相逢似梦中。 
　　〔净〕果是稠人难物色。　　　　〔合〕信知女壻近乘龙。 

　　第四十三出　执柯 
　　【普贤歌】〔净上〕侯门涉水最难求。愿适贤良王太守。自家非强口。管敎成配偶。且请媒人吃喜酒。 
　　正是作伐全凭斧。引线必须针。我年兄有个令爱守寡。央我为媒。要招本郡太守王梅溪。他鼓盆已久。未有夫人。央我去说亲。邓兴。这裏府前了。通报。〔末〕是谁。〔丑〕邓老爷相访。〔末〕老爷有请。 

　　【玩仙灯】〔生上〕兀坐书斋。闻道有客来访。 
　　〔见介〕生贱职所拘。未得拜访。〔净〕荷蒙与进。岂胜荣幸。〔生〕惶恐惶恐。〔净〕台下治政甚佳。黎民无不感仰。〔生〕皆赖老先生教指。〔净〕外蒙公祖见赐胙肉。老荆见了。叫小厮连忙与我煑起来吃饭。煑在锅中连连烧了七八十滚。还是硬的。我老荆作诗一首。蒙君赐胙肉。合家尽喜欢。柴烧七八担。水煑几锅干。硬似丁靴底。犹如啮马鞍。齿牙三十六。个个不平安。〔生〕猪婆肉。〔净〕不是猪婆。小猪的娘。〔生〕休得取笑。〔净〕老夫今日一来相访。二来有一句话。〔生〕何事见教。〔净〕老夫有一同年钱载和。有一小姐。守寡在家。闻得公祖大人鼓盆已久。今特央老夫为媒。望守公成全此亲。甚是美事。〔生〕老先生在上。念学生贫寒之际。以荆钗为聘。遂结姻亲。山妻守节而亡。焉肯忘义再娶。〔净〕公祖大人几位令嗣。〔生〕未有子息。〔净〕公祖大人。不孝有三。无后为大。却不绝嗣了。〔生〕正欲螟蛉一子。以续后嗣。〔净〕吾闻螟蛉者。嗣非其类。鬼神不享其祀。公祖大人读书之人。如何逆理。冒渎冒渎。 

　　【啄木儿】〔生〕乞情恕。听拜禀。自与山妻合卺婚。纔与他半载同衾。一旦凤拆鸾分。他抱寃守节先亡殒。我辜恩再娶心何忍。行短天敎一世贫。 
　　【前腔】〔净〕他八两。你半斤。彼此为官居上品。论阀阅户对门当。眞个好段姻缘。你意骄性执不从顺。故千推万阻令人恨有眼何曾识好人。 
　　【三段子】〔生〕事当隐忍。未可便一时怒嗔。〔净〕你再不娶亲。我只愁你断子绝孙谁拜坟。〔生〕言激心恼空怀忿。我今纵不谐秦晋。也不会家中绝后昆。 
　　【归朝欢】〔净〕你没思忖。不投分。那裏是儒为席上珍。〔生〕我做官守法言忠信。名亏行损遭谈论。纵独处鳏居。决不可再婚 
　　〔净〕性执心迷见识差。　　　　〔生〕婚姻不就且回家。 
　　〔净〕落花有意随流水。　　　　〔生〕流水无心恋落花。 

　　第四十四出　续姻 
　　【杜韦娘】〔旦上〕朔风寒凛冽。云布墅。卷飞雪。看万木千林都冻折。小牕前梅花再缀。冰稍数点幽洁。淡月黄昏。暗地香淸绝。早先把阳和漏泄。又葭管灰飞地穴。 
　　痛忆我亡夫。感念嗟吁。转头又是五年余。安抚收留恩不浅。补报全无。今日乃是冬至令节。等待爹妈出来。拜贺则个。 

　　【麻婆子】〔丑上〕做奴做奴空惆怅。何时得嫁马上郞。做奴做奴空劳攘。只落得晓夜忙。遇冬节。巧梳妆。身穿一套好衣裳。市人市人都夸奬。道我是个风流好养娘。 
　　〔拜介〕时遇新冬。喜气重重。拜节之后。愿小姐招一个老公。〔旦〕休得胡说。相公。夫人来了。 

　　【海棠春】〔外贴上〕时序两推迁。莫惜开芳宴。 
　　孩儿。金乌似箭。玉兔如梭。不觉来此又是五年。前日邓尙书来相探。闲话间说起王太守未有夫人。因此将你吉帖付与他去。了汝终身。〔旦〕爹爹。但愿终身守节。再醮难言。〔外〕你丈夫未死。不肯嫁礼之所当。汝夫已死多年。不嫁将何倚靠。〔旦〕望爹爹为我螟蛉一子。以为终身后嗣。〔外〕如此终无结果。〔旦〕妾闻仁者不以盛衰改节。义者不以存亡易心。截耳残形。永杜重婚之议。劈面流血。难从再醮之言。自古及今。芳名不灭。使妾有失志节。听此宁无愧乎。誓以柏舟。甘效共姜。死而后已。若窥隙钻窬。潜奔司马。则非奴所愿也。若不容奴于相府。则贱妾仍丧于江中。〔外〕夫人。我寻思这般志节也难得。孩儿。你要守节。改日过房一子。与你为后嗣。〔旦〕如此甚感爹爹。爹妈请坐。待奴家拜节。看酒来。 

　　【集贤宾】一阳气转春透彻。履长欢庆冬节。验岁瞻云人意切。听残漏晓临台榭。今年是别。黄云谶争书吉帖。〔合〕芳宴设。沈醉后。管弦声咽。 
　　【前腔】〔外〕日晷渐长人尽悦。绣纹弱线添些。待腊将舒堤柳叶。冻柔条未堪攀折。百官摆列。贺亚岁齐朝金阙。〔合前〕 

　　【莺啼序】〔贴〕光阴迅速如电掣。断送了多少豪杰。遇良辰自宜调燮。且把闲闷抛撇。进履袜欢看妇仪。炷宝鼎对天答谢。〔合前〕 

　　【前腔】〔丑〕道消长空叹嗟。画堂中且安享骄奢。看纷纷绿拥红遮。绮罗香散沈麝。醉寒屛开元此日。曾远贡喧传朝野。〔合前〕 

　　【琥珀猫儿坠】〔众〕玉烛宝典。今古事差迭。遇景酣歌时暂歇。珠帘垂下且莫揭。〔合〕欢悦。那兽炭红炉。焰焰频爇。 
　　【前腔】〔众〕小寒天气。莫把酒樽歇。醉看歌姬容艳冶。春容微晕酒黯颊。〔合前〕 

　　【尾】玉山颓低日已斜。酒散歌阑呼侍妾。把锦纹烘热。从敎醉梦赊。 
　　天时人事日相催。　　　　冬至阳生春又来。 
　　云物不殊乡国异。　　　　开怀且覆掌中杯。 

　　第四十五出　荐亡 
　　〔净扮道士上〕揑诀惊三界。扣齿动百神。狗肉吃两块。好酒飮三甁。等到天明后。依然去诵经。门徒闻不善。道我不志诚。今日上元令节。本观修设醮会。太老爷拈香。道人打起钟磬。待我把经文诵完。肚中空虚。要吃也无。八个馄饨。使我自然田螺棘螺。共买五钱。吃了三碗。吐泻半年。头头利市。和合仙官。召请必竟来临。取出云璈。赞扬法事。癞头婆娘请我。时时到他家裏。正値肚饥。便吃蒸饼。烂煑猪蹄。油煎鸡卵。热炒鸭儿。盐拌白菜。酱煑乌龟。糟鏖豆腐。及攒盐虀。临临两碗。笋干粉皮。般般吃尽。不剩些儿。肚中膨胀。饱病难医。尿粪急送。不可迟疑。忽然阿出。污了道衣。怕人哂笑。火速走归。道婆看见。一顿擂搥。打得不可思议功德。 

　　【翫仙灯】〔生上〕节届元宵。灯月灿然高。到观门拈香荐悼。 
　　〔净〕道士接爷爷。〔生〕功果都完了么。〔净〕经文都完了。专等老爷拈香。 

　　【一封书】〔生〕特朝拜上淸。仗此名香表志诚。亡妻滞水滨。愿神魂得上升。〔净〕横死孤魂都召请。请到坛前听往生。〔合〕诵仙经。荐亡灵。仗此功勋超圣境。 
　　【前腔】〔旦丑上〕前日已预名。届此良辰来殿庭。拈香炷宝鼎。望慈悲作证盟。〔净〕惟愿亡灵来受领。献取香花酒果饼。〔合前〕 

　　【前腔】〔生〕蓦然见俊英。与一丫鬟前后行。潜地想面形。转敎人疑虑生。〔末〕他两次三回常观顾。觑了恩官也动情。〔合前〕 

　　【前腔】〔旦〕回廊下撞迎。顿敎人心暗惊。那烧香上卿。好似亡夫王十朋。〔丑〕休得轻言当三省。烧罢名香转看灯。 
　　〔合前下生〕见鞍思马。覩物思人。适纔那妇人。好像我夫人。叫道士过来。适纔妇人。那家宅眷。〔净〕钱都爷小姐。〔生〕元来天下有这般相似的。 

　　〔生〕忽覩佳人意自疑。　　　　拈香已毕早回归。 
　　思量总是一场梦。　　　　你是何人我是谁。 

　　第四十六出　责婢 
　　【步步娇】〔旦上〕观裏拈香蓦相会。使我心萦系。〔丑〕小姐。如今枉致疑。旣认得眞时。何不问取详细。〔旦〕梅香。这就理你怎知。恐错认了风流壻。 
　　〔丑〕你道这官人是谁。〔旦〕是谁。〔丑〕本府太守。前日邓尙书来说亲的。〔旦〕元来是他。 

　　【红衲袄】意沈吟。情惨伤。步趦趄。心悒怏。〔丑〕见了娘行好生着意想。莫不是递书人回来胡调谎。〔旦〕料判州。名未彰。论太守。职未当。〔丑〕自古男儿当自强。 
　　【前腔】小姐。你曾和他共鸳衾。同象床。直恁的你认不得他形共庞。〔旦〕面貌身材果然厮像。行动举止没两样。〔外暗听丑〕旣认得眞时合主张。〔旦〕如何主张。〔丑〕你把往事相问当。〔旦〕尤恐错认陶潜作阮郞。 
　　拈香相遇两沈吟。　　　　且自归家问的眞。 
　　好似和针呑却线。　　　　刺人肠肚系人心。 
　　〔外上〕唗。你那贱人。欲人不知。莫若不为。我家三世无犯法之男。五代无再婚之女。你言而无信。行亦有亏。江心渡口溺水。非因守节。玄妙观中私语。必是通情。邓尙书说亲。直恁千推万阻。见王太守乐意。却不顾五典三纲。不思玷辱门墙。问出奸情。押还原籍。教你虽无尾生难。也有屈原愁。〔打梅香介〕 

　　【锦缠道】治家邦。正人伦。有三纲五常。你潜说出短和长。怎不堤防他人须有耳隔墙。讲甚么晋陶潜认作阮郞。却不道誓柏舟甘效共姜。〔打丑介〕先打后商量。问出你私情勾当。押发离府堂。文牒上明开供状。抵多少衣锦去还乡。 
　　【前腔】〔丑〕小梅香。待回言。恐触突了使长。不回言。这无情棒打难当。怎知道祸从天降。他本是守荆钗寒门孟光。〔外〕潜奔之女。什么孟光。〔丑〕休错认做出墙花淮甸双双。我说起这行藏。〔外〕说什么来。〔丑〕他说道烧香的王太守。好似亡夫模样。寻思痛感伤。因此上和妾在此闲讲。又不曾想象赴高唐。 
　　【前腔】〔旦〕守孤孀。荐亡灵。亲临道场。烧香罢。转回廊。偶相逢。不由人不覩物悲伤。〔外〕你这贱人要做莺莺。〔旦〕那裏是西厢下莺莺伎俩。〔外〕你这贱人就是红娘。〔旦〕怎么的就打梅香。生纽做红娘。当初去投江。〔外〕亏你不识羞。还说投江。〔旦〕把原聘物牢拴在髻上。荆钗义怎忘。妾岂肯随波逐浪。却不道辱没宗祖把恶名扬。 
　　【前腔】〔外〕假乖张。贱奴胎。把花言抵搪。全不顾外人扬。恼得我气满胸膛。你本是王月英留鞋在殿堂。怎不学浣纱女抱石投江。〔打介〕你这贱人还不说。〔丑〕雪上更加霜。自不合与他人闲讲。谁知惹祸殃。闲话裏没些度量。怎知道一霎时祸起在萧墙。 
　　〔外〕旣有钗。取上来。且进去。〔旦〕满怀心腹事。尽在不言中。〔下外〕这妮子荆钗遮饰。未可信凭。明日假意纳聘作席。请邓尙书王太守。把此钗虚说是聘物。将出观看。若是王太守认此钗。便有区处。若不认此钗。押赴本乡。 

　　正是 

　　混浊不分鲢共鲤。　　　　水淸方见两般鱼。 

　　第四十七出　疑会 
　　〔净上〕致仕归家二十年。水边亭子屋边田。饶他白发簪中满。老景康宁便是仙。老夫邓谦。年过八十。位至三台。享朝廷之洪福。赖祖宗之阴庇。每日登山飮酒。求诗画的缠得慌。邓兴。去门首看。若有求诗的来。只说老爷不在。请吃酒。便说在家。〔末〕领却都爷书。早到尙书府。有人么。〔丑〕是那个。〔末〕要见你们老爷。〔丑〕老爷不在家。〔末〕旣不在家。我去了。〔丑〕转来。是请老爷吃酒么。〔末〕正是。〔丑〕旣然请吃酒。在家。〔末〕起初说不在家。〔丑〕你不晓得。我们老爷分付。但有求诗画。只说不在家。〔末〕通报。〔丑〕住着。实是请吃酒的么。〔末〕说道是。〔丑〕老爷。请吃酒的在外。〔净〕说在家便好。〔丑〕说在家。〔净〕我说下颏子痒。定有酒吃。〔丑〕老爷。下颏准不要钻龟。〔净〕唗。叫他进来。〔丑〕大哥进来。〔末〕老爷。磕头。〔净〕那裏来的。〔末〕小人钱爷差来的。〔净〕那个钱爷。〔末〕有帖在此。〔净〕取上来。年弟钱载和顿首拜请司空邓年兄执事下。原来是我年兄。〔丑〕那个钱爷。〔净〕你不晓得。就是做安抚的。〔丑〕嗄。就是送改机来的。裁衣服少了两幅。做不成罢了。〔净〕旣是他来者来之。劳者劳之。〔丑〕爷该赏他。〔净〕赏他什么东西便好。〔丑〕与奶奶说讨一两银子与他。〔净〕这等不做家的。今早买菜剩得一个钱。赏他罢。〔丑〕怎么赏得出。〔净〕你不要管。长官没有什么赏你。一个钱且收下。〔末〕一个钱买酒吃不醉。买饭吃不饱。要他何用。〔净〕就不是做家的。拿这钱去做买卖。〔末〕这一个钱做甚买卖。〔净〕一钱为本。万钱为利。〔末〕好谶语。小人收去。〔净〕下书人去了。〔丑〕去了。〔净〕明日也要摆酒请钱爷。〔丑〕办什么茶饭。〔净〕后圈猪杀一个。〔丑〕猪昨夜养下。也没有老鼠大。如何用得。〔净〕你不晓得。君子略尝滋味。快打轿。〔丑〕打轿轿夫不在。只得我一个。不如我鸵去罢。〔净〕不如自走了罢。 

　　正是 

　　数日不相见。　　　　今日又相逢。 

　　第四十八出　团圆 
　　【紫苏丸】〔外上〕若认此荆钗。其中可宛转。〔净上〕安抚开华宴。相招意非浅。〔生上〕侯门宴请来。催赴跨靑骢。〔外〕蒙君不弃。蜗居门户生光彩。 
　　〔净〕老夫感蒙过爱。特辱宠招。不胜愧感之至。〔外〕寒门不足以淹车骑。近为小女纳聘。请大人一观。〔净〕老拙作伐不从。今聘他人。〔生〕此乃一言为定。〔净〕外者多蒙赐柴炭。感感在心。正要到府拜谢。不想年兄相招。所以不果。〔生〕不敢。〔净〕我这公祖少年老成。居民无不瞻仰。老夫感激深恩。正是年近雪下。且是寒冷。与我老妻思想。若得一篓炭便好。说言未尽。新书柴炭俱送来了。年兄。如今的人只有锦上添花。那肯雪中送炭。〔生〕言重。〔净〕老夫昨夜与老妻受了一惊。〔外〕为何。〔净〕被盗。〔生〕有这等事。〔净〕这盗无理。公祖大人恰要惩治他。〔外〕不知偷了什么。〔净〕偷了我一担粪去。〔外〕这是小事。〔净〕你就不明了。宁可偷了金。这个粪学生舍不得。若无粪壅稻苗。怎得谷子成器。这粪滋五谷土养民。老夫不要。望公祖追来公用。〔外〕年兄请了〔净〕还是公祖大人坐。〔外〕年兄请坐。〔净〕学生怎敢占坐。还是公祖大人坐。〔外〕年弟有句话。守公到怕不知。吉长官起送守公。已后是陶长官。陶长官去后。却是学生补任三月。〔生〕如此上司□〔跪介外〕请起。〔生〕学生侍坐。〔外〕还是年兄坐。〔净〕若如此老夫占了。〔生〕学生傍坐。〔外〕怎么是这等。抬那桌儿下来。〔生净〕吿坐。〔外〕请坐。年兄。福建好地方。〔净〕年兄。你可省得他说话。〔外〕我从在那裏。不曾听得这话。年兄学与我听一听。〔净〕我学生头一年在那裏。半句也不省。后□就省得了。一日在船上。只见岸上一簇人在那裏啼哭。我问那门子。那些人为何啼哭。那门子说□有了个脸。我说打官话说来。他说道没有了个儿子。在那裏啼哭。我方纔晓得脸是儿子。〔外〕女□叫什么。〔净〕叫东婆脸。〔外〕女儿叫什么。〔净〕叫娘脸。〔外〕他那裏路道难行。〔净〕路道崎岖□行。他那裏有菡萏滩难行。〔外〕什么滩。〔净〕菡萏滩。〔外〕守公。年兄学那福建词到好听。唱一个□〔净〕这就不该了。你我是年家顽惯。祖父母在此。焉敢放肆。〔外生〕这个不必谦。〔净〕恰不当。邓□你依唱。〔净诨唱〕今宵五彩团圆。将手掩上房门。郞脱裤。奴脱裩。齐着力。养个儿子做状元。〔外〕□兄。一个字也不省。〔净〕叫做什么贺新郞。那门子写出来。方纔晓得。〔外〕请了。〔净〕今日喜酒落得吃一杯〔外〕年兄出一令。〔净〕老拙说个数目口令。说着数。就是他吃。〔外〕年兄出令。〔净〕要一二三四五六七八九十。〔外〕如今年兄起。〔净〕一二两三四五六六七八九十。〔外〕年兄多了两六。〔净〕如今公祖起。一二不要。两三四五六七八九十。〔外〕又是年兄。〔出钗介净〕抬礼过来观看。老夫邓识宝。取在手内。便知什么宝贝。〔外〕送去邓爷看。〔净看〕闻又不香。揑又无痕。起初邓识宝。如今不识宝。公祖大人识穷天下宝。读尽世间书。还是祖父母大人看。〔外〕送去王爷看。〔生看介〕 

　　【一江风】见荆钗不由我不心惊骇。是我母亲头上曾插戴。这是那得来。敎我揵耳揉腮。欲问犹恐言相碍。心中展转猜。元是我家旧聘财。天那。这是物在人何在。 
　　〔外〕守公覩物伤情。必有缘故。何不对我一说。〔生〕实不瞒老大人说。这荆钗下官聘定浑家之物。〔外〕旣是守公聘定令正之物。愿闻详细。 

　　【驻马听】〔生〕听诉因依。昔日卑人贫困时。忽有良媒作伐。未结婚姻。愧乏财礼。荆钗遂把聘钱氏。〔外〕成亲几年。〔生〕结亲后卽赴春闱裏。幸喜及第。〔外〕除授那裏。〔生〕除授饶州佥判叨蒙恩庇。 
　　〔外〕为何潮阳去。 

　　【前腔】〔生〕再听因依。说起敎人珠泪垂。〔外〕中间必有缘故。〔生〕为参万俟丞相。招赘不从。反生恶意。将吾拘系。奏官裏。一时改调蛮烟地。〔外〕为何改调。〔生〕要陷我身躯。同临任所。五载不能佥赞。 
　　〔外〕曾有书回。 

　　【前腔】〔生〕曾寄书回。深恨孙郞故换易。〔外〕你家须认得字迹。〔生〕奈我妻家不辨字迹差讹。语句眞异。岳翁妻母见差池。逼勒荆妇重招壻。〔外〕令正从否。〔生〕苦不遵依。将身投溺江心裏。 
　　【前腔】曾荐亡妻。原籍视临在宫观裏。我在回廊之下。见一佳人。与妻无二。敎人展转痛伤悲。今朝又见荆钗记。覩物伤悲。人亡物在。空弹珠泪。 
　　【前腔】〔外〕休皱双眉。听俺从头说仔细。我在东瓯发足。渡口登舟。一梦跷蹊。〔生〕梦见甚的。〔外〕道五更一女来投水。急令稍水忙捞取。休得伤悲。夫妻再得谐连理。 
　　【前腔】〔净〕此事眞奇。节妇义夫人怎比。年兄。疾忙开宴。请出夫人。就此相会。天敎今日重完聚。金杯捧劝须当醉。〔生〕深感提携。从今万载传名誉。 
　　〔净〕夫守义。眞是杰。妻守节。眞是烈。年兄申奏朝廷。礼宜旌表。下官吿退。有缘千里能相会。无缘对面不相逢。〔下外〕梅香。请小姐出来。 

　　【哭相思】〔旦上〕妮子传呼意甚美。尙未审凶和喜。〔外〕儿。王守公正是你丈夫。〔生旦〕每痛忆伊作幽冥鬼。不料重逢你。〔外〕快去府裏。请太夫人相见。〔老旦上〕公相相招会儿妇。焉敢踌躇。 
　　〔旦〕婆婆。自从那日别离。今日又得相会。 

　　【红衫儿】〔老旦〕自那日投江随潮去。痛苦伤悲。忽闻人报道身亡。转敎人痛悲。若不遇公相相留。怎能勾夫妻重会。效衔环结草。当报恩义。 
　　〔末上〕山入朝廷。强似蕊宫仙岛。圣旨已到。跪听宣读。诏曰。朕闻礼莫大于纲常。实正人伦之本。爵宜先于旌表。益厚风俗之原。迩者福建安抚钱载和。申奏吉安府知府王十朋。居官淸正。而德及黎民。其妻钱氏。操行端庄。而志节贞异。母张氏。居孀守共姜之誓。敎子效孟母之贤。似此贤妻。似此贤母。诚可嘉尙。义夫之誓。礼宜旌表。今特升授王十朋福州府知府。食邑四千五百户。妻钱氏封贞淑一品夫人。母张氏封越国夫人。亡父王德昭。追赠天水郡公。宜令钦此谢恩。〔生〕万岁。万岁。万万岁。 

　　【大环着】〔外〕那一日江道。那一日江道。得梦蹊跷。灵神对吾曾说道。见佳人果然声韵高。投水江心早。稍公救捞。问眞情取覆言词了。留为义女。带同临任所福州道。〔合〕怎知今日夫妻母子。子母团圆。再得重相好。腰金衣紫还乡。大家齐欢笑。百世永谐老。 
　　【前腔】〔旦〕念奴家年少。念奴家年少。适侍英豪。在双门长成身自娇。守三从四德遵妇道。苹蘩颇谙晓。母姑性骄。见孙郞富势生圈套。家尊见高。就将奴与君成配了。〔合前〕 

　　【前腔】〔老旦〕想当初穷暴。想当初穷暴。岂有今朝。苍天果然不负了。幸孩儿喜得名誉高。门闾添荣耀。合家旌表。感皇恩母子得宠招。加官赐爵。受天禄满门福怎消。〔合前〕 

　　【前腔】〔生〕叹椿庭丧早。叹椿庭丧早。母氏劬劳。想当年运乖时未遭。对靑灯简编莫惮劳。萱亲况年老。深蒙泰山。送荆钗岂嫌寒舍小。春闱应举。助白金与我恩怎消。〔合前〕 

　　【越恁好】〔生〕自上长安道。自上长安道。步蟾宫挂紫袍。为不就万俟丞相宠招。不从赘配多娇。〔合〕潮阳任所被改调。受千辛万苦。因此上五年伤怀抱。 
　　【前腔】〔旦〕诈书传报。诈书传报。苦逼奴嫁富豪。遂投江幸得钱安抚。急捞救。免随潮。 
　　【尾】移宫换羽虽非巧。仿古依今敎尔曹。奉劝诸君行孝道。 
　　夫妻节义再团圆。　　　　母子重逢感上天。 
　　深恨诈书分凤侣。　　　　痛怜渡口溺婵娟。 
　　潮阳隔别三山恨。　　　　玄妙相逢两意传。 
　　夙世姻缘今再会。　　　　佳名千古二仪间。 

　　荆钗记终 
