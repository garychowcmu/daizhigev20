録鬼簿　　（元）锺嗣成撰
据王钢《校订録鬼簿三种》补字

　　●目录

　　增补本録鬼簿
　　録鬼簿序
　　録鬼簿序
　　録鬼簿序
　　〔折桂令〕
　　题録鬼簿〔蟾宫曲〕
　　书録鬼簿后
　　録鬼簿卷上
　　　前辈名公乐章传于世者
　　　前辈才人有所编传奇行于世者五十六人
　　録鬼簿卷下
　　　方今才人相知者，为之作传，以〔凌波仙〕曲吊之
　　　已死才人不相知者
　　　方今知名才人
　　　方今才人闻名而不相知者
　　録鬼簿续编
　　　诸公传奇失载名氏，并附于此

　　●録鬼簿序

　　贤愚寿夭、死生祸福之理，固兼乎气数而言，圣贤未尝不论也。盖阴阳之屈伸，即人鬼之生死，人而知夫生死之道，顺受其正，又岂有岩墙桎梏之厄哉！虽然，人之生斯世也，但知以已死者为鬼，而未知未死者亦鬼也。酒罂饭囊、或醉或梦、块然泥土者，则其人虽生，与已死之鬼何异？此曹固未暇论也。其或稍知义理，口发善言，而于学问之道，甘为自弃，临终之后，漠然无闻，则又不若块然之鬼之愈也。余尝见未死之鬼吊已死之鬼，未之思也，特一间耳。独不知天地阖辟，亘古迄今，自有不死之鬼在。何则？圣贤之君臣、忠孝之士子，小善大功、着在方册者，日月炳煌，山川流峙，及乎千万劫无穷已，是则虽鬼而不鬼者也。余因暇日，缅怀古人，门第卑微，职位不振，高才博艺，俱有可録，岁月弥久，湮没无闻，遂传其本末，吊以乐章，复以前乎此者，叙其姓名，述其所作，冀乎初学之士，刻意词章，使冰寒乎水，青胜于蓝，则有幸矣。名之曰《録鬼簿》。嗟乎！余亦鬼也，使已死未死之鬼，得以传远，余有何幸焉！若夫高尚之士、性理之学，以为得罪于圣门者，吾党且噉蛤蜊，别与知味者道。
　　至顺元年龙集庚午廿有二日古汴锺继先自序。
　
　　●録鬼簿序

　　文以纪传，曲以吊古，使往者复生，来者力学。《鬼簿》之作，非无用之事也。大梁锺君继先，号丑斋，乃善之邓祭酒、克明曹尚书高弟也。累试于有司，命不克遇；从吏则有司不能辟，亦不屑就。故其胸中耿耿者，借此为喻，实为己而发之。乐府小曲，大篇长什，传之于人，每不遗藁，故未能就编焉。如《冯驩焚券》、《伪游云梦》、《斩陈余》、《蟠桃会》等词，皆在他处按行，故近者不知，人皆易之。君之德业辉光，文行温润，后辈奚能及焉。噫！后之视今，亦犹今之视昔，日居月诸，可不勉旃。
　　至顺元年九月吉日朱凯士凯序。

　　●録鬼簿序

　　余僻居慈溪小县，每叹孤陋，侧听继先锺先生大名久矣，莫遂识荆。丁丑孟秋，邂逅于东皋精舍，怱怱东之鄮城，中秋复回溪上，示余以新编《録鬼簿》，皆当今显宦名公词章行于世者，恐后湮没姓名，故编次成集，纪其出处才能于其前，度以音律乐章于其后，千万载之下，知其为何如人，直欲俾其为不死之鬼也。先生之用心，诚可嘉尚。于其行，遂歌〔湘妃曲〕以别：高山流水少人知，几拟黄金铸子期。继先既解其中意，恨相逢何太迟。示佳编古怪新奇。想达士、无他事，録名公、半是鬼，叹人生不死何归。
　　慈溪邵元长序。

　　●〔折桂令〕

　　想贞元朝士无多，满目江山，日月如梭。上苑繁华，西湖富贵，总付高歌。麒麟冢衣冠坎坷，凤皇城人物蹉跎。生待如何？死待如何？纸上清名，万古难磨。

　　●题録鬼簿〔蟾宫曲〕

　　何人千古风骚，如意珊瑚，弱水鲸鳌。纸上功名，曲中情思，话里渔樵。叹雾阁云窗梦窈，想风魂月魄谁招。裹骊珠泪冷鲛绡。续冰弦指冻鸾胶，传芳名玉兔挥毫，谱遗音彩凤衔箫。
　　至正庚子七月八日西清道士邾经仲谊识。

　　●书録鬼簿后

　　余因雨窗逸兴，观其前代故元夷门高士丑斋继先锺君所编《録鬼簿》，载其前辈玉京书会、燕赵才人、四方名公士夫，编撰当代时行传奇、乐章、隐语、北词源诸公卿大夫士，自金之解元董先生，并元初汉卿关已斋叟已下，前后凡百五十一人，编集于簿。前有董解元等，皆省院、台部、翰苑、路府要路公卿大夫者四十四人，未纪挽词为吊；又编集传奇名公，自关先生等五十六人，惟纪其所编传奇，亦未吊之；与锺君相知者，自宫大用已下一十八人，皆作其传，各各以〔凌波仙〕曲吊挽；已后才人与先生不相识者，王思顺等三十三人，止列其姓名，书其学问，俱无词吊之。余虽才浅名轻，不舍先生盛文高韵，美乎前辈诸贤大夫名公士出处文学列于簿，凡宫大用等已吊之余者，皆无文焉。余今暮年衰耄，首先公卿大夫四十四人，未敢相挽；自关先生至高安道八十九人，各各勉强次前曲以缀之。呜呼！未敢于前辈中驰骋，未免拾其遗而补其缺，以此言之，正所谓附骥续貂云也，愧哉！
　　永乐二十年壬寅中秋淄川八十云水翁贾仲明书于怡和养素轩。
　
　　●録鬼簿卷上
　　
　　○前辈名公乐章传于世者

　　董解元【金章宗时人。以其创始，故列诸首云。】
　　太保刘公梦正
　　张子益平章
　　商政叔学士
　　杜善甫散人
　　王和卿学士
　　阎仲章学士
　　盍士常学士
　　胡紫山宣慰
　　卢踈斋宪使
　　姚牧庵参政
　　史中书丞相天泽
　　徐子芳宪使
　　不忽木平章
　　杨西庵参政
　　张九元帅弘范
　　荆干臣参政
　　陈草庵中丞
　　马彦良都事
　　刘中庵承旨
　　阚彦举学士
　　赵子昂承旨
　　滕玉霄应奉
　　白无咎学士
　　邓玉宾同知
　　冯海粟学士
　　曹克明尚书
　　张梦符宪使
　　曹光辅学士【名元用】
　　贯酸斋学士
　　张云庄参议
　　奥敦周卿侍御
　　赵伯宁中丞
　　郝新斋左丞
　　刘时中待制
　　李溉之学士
　　萨天锡照磨
　　曹子贞学士
　　马昂夫总管
　　班恕斋知州
　　王元鼎学士
　　马守芳府判
　　刘士常省掾
　　虞伯生学士

　　右前辈公卿大夫居要路者，皆高才重名，亦于乐府用心。盖文章政事，一代典刑，乃平昔之所学；而歌曲辞章，由乎和顺积中，英华自然发外者也。自有乐章以来，得其名者止于如此。盖风流藴藉，自天性中来；若夫村朴鄙陋，固不足道也。

　　○前辈才人有所编传奇行于世者五十六人

　　关汉卿【大都人。太医院尹。号已斋叟。】

　　珠玑语唾自然流，金玉词源即便有，玲珑肺腑天生就。风月情、忒惯熟，姓名香、四大神洲。驱梨园领袖，总编修师首，捻杂剧班头。
　　哭香囊【唐明皇启瘗哭香囊】
　　三负心【烟花妓女双逃走风流郎君三负心】
　　玉堂春【小夫人玉辇金花诰老女婿金马玉堂春】
　　认先皇【太长公主认先皇】
　　进西施【请退军句践进西施】
　　万花堂【孙太守错疑三虎将徐夫人雪恨万花堂】
　　诈妮子【双莺燕暗争春诈妮子调风月】
　　赵太祖【甲马营降生赵太祖】
　　三告状【金花交钞三告状】
　　闹荆州
　　哭存孝
　　鬼团圆【舞榭烟花生间阻荒坟梅竹鬼团圆】
　　浇花旦【虑亭亭挑水浇花旦】
　　刘夫人【死哭刘夫人】
　　救周勃【薄太后救周勃】
　　姻缘簿
　　胡蝶梦【开封府单问后姚婆包待制三勘胡蝶梦】
　　三吓吓
　　铜瓦记
　　狄梁公
　　双驾车【花酒郎君单捻怪风雪贤妇双驾车】
　　复落娼【风月街妓女双告状柳花亭李琬复落娼】
　　哭魏征【唐太宗哭魏征】
　　鹧鸪天
　　单刀会【鲁子敬索荆州关大王单刀会】
　　破窑记【糟糠妻驷马七香车吕蒙正风雪破窑记】
　　汴河冤【鬼报汴河冤】
　　勘龙衣
　　救风尘【虚脾瞒俏倬烟月救风尘】
　　拜月亭【闰怨佳人拜月亭】
　　金线池【杜蕊娘智赏金线池】
　　双赴梦【荆州牧阆州牧二英魂关云长张翼德双赴梦】
　　三撇嵌
　　牵龙舟
　　切脍旦【夜半赚金牌中秋切脍旦】
　　玉镜台【晋公子水墨宴温太真玉镜台】
　　江梅怨
　　宣花妃
　　王皇后【肉醉王皇后】
　　哭昭君
　　非衣梦【王闺香夜闹四春园钱大尹智勘非衣梦】
　　立宣帝
　　酹江月
　　对玉钗
　　窦娥冤【汤风冒雪没头鬼感天动地窦娥冤】
　　敬德降唐【武周将敬德降唐】
　　救哑子
　　緑珠坠楼【石崇妾緑珠坠楼】
　　谢天香【柳耆卿错怨开封宰钱大尹智宠谢天香】
　　凿壁偷光【夜读书凿壁偷光】
　　瘸马记
　　织锦回文【窦滔妻织锦回文】
　　柳丝亭
　　高凤漂麦
　　春秋记
　　管宁割席【终南山管宁割席】
　　藏阄会
　　裴度还带【香山庙裴度还带】
　　惜春堂【韩梅英歌舞鸣珂卷秦少游花酒惜春堂】
　　孙康映雪
　　玉簪记
　　陈母教子【翰林院学士加官状元堂陈母教子】

　　白仁甫【文举之子。真定人。号兰谷先生。赠嘉议大夫、太常礼仪院卿。】

　　峨冠博带太常卿，娇马轻衫馆阁情。拈花摘叶风诗性，得青楼、薄幸名。洗襟怀、剪雪裁冰。闲中趣，物外景，兰谷先生。
　　絶缨会
　　赴江江
　　东墙记【马君卿寂寞看书斋董秀英花月东墙记】
　　梁山伯【马好儿不遇吕洞宾祝英台死嫁梁山伯】
　　赚兰亭
　　银筝怨
　　斩白蛇【汉高祖泽中斩白蛇】
　　梧桐雨【唐明皇秋夜梧桐雨】
　　幸月宫
　　崔护谒浆【四不知佳人诉恨十六曲崔护谒浆】
　　钱塘梦【司马槱诗酒蝶恋花苏小小月夜钱塘梦】
　　高祖归庄
　　凤皇舩
　　墙头马上【千金女眼角眉尖裴小俊墙头马上】
　　流红叶【于佑之金沟送情诗韩翠颦御水流红叶】

　　庚吉甫【名天福。大都人。省部员外郎，除中山府判。】

　　语言脱洒不粗踈，翰墨清新果自如，胸怀倜傥多清楚。战文场、一大儒，上红笔、没半点尘俗。寻章摘句，腾今换古，噀玉喷珠。
　　骂上元
　　琵琶怨
　　兰昌宫
　　锦帆舟【隋炀帝游幸锦帆舟】
　　凌波梦
　　清陵台
　　霓裳怨
　　遇云英【裴航遇云英】
　　蕊珠宫
　　买臣负薪
　　华清宫【杨太真浴罢华清宫】
　　鸡鸣度关【孟尝君鸡鸣度关】
　　丽春园【宋公明火伴梁山泊黑旋风诗酒丽春园】
　　周处三害【善盖厉周处三害】
　　荐马周【常何荐马周】

　　高文秀【东平府学生员。早卒。都下人号『小汉卿』。】

　　花营锦阵统干戈，谢馆秦楼列舞歌，诗坛酒社闲谈嗑。编敷演、《刘耍和》。早年卒、不得登科。除汉卿一个，将前贤踈驳，比诸公么末极多。
　　并头莲【儿女并头莲】
　　襄阳会
　　不及父【养子不及父】
　　锁水母【木叉行者降妖怪泗州大圣锁水母】
　　穷风月【黑秀才穷风月】
　　打瓦罐【郑元和风雪打瓦罐】
　　双献头【孙孔目上东岳黑旋风双献头】
　　论杜康
　　牡丹园【黑旋风大闹牡丹园】
　　谒鲁肃【孙权娶大乔周瑜谒鲁肃】
　　干请俸【朝子令史干请俸】
　　遇上皇【好酒赵元遇上皇】
　　赵尧乱金
　　乔教子【黑旋风乔教子】
　　班超投笔【志封侯班超投笔】
　　走樊城【伍子胥弃子走樊城】
　　潘安掷果
　　不当事【朝子秀才不当事】
　　廉颇负荆【相如完璧廉颇负荆】
　　丽春园【宋公明火伴梁山泊黑旋风诗酒丽春园】
　　张敞画眉【京兆尹张敞画眉】
　　四坐禅【志公和尚四坐禅】
　　霸王举鼎
　　害夫人【狠鸨儿厌宅眷妆旦色害夫人】
　　借尸还魂【黑旋风借尸还魂】
　　神诉冤【烟月心神诉冤】
　　谇范睢【须贾谇范睢】
　　打吕胥【病樊哙打吕胥】
　　双弃瓢
　　斗鸡会【黑旋风斗鸡会】

　　马致远【大都人。号东篱老。江浙省务提举。】

　　万花丛里马神仙，百世集中说致远，四方海内皆谈羡。战文场、曲状元，姓名香、贯满梨园。《汉宫秋》、《青衫泪》，《戚夫人》、《孟浩然》，共庚白关老齐肩。
　　踏雪寻梅【春献赋蟾宫攀桂冻吟诗踏雪寻梅】
　　岁寒亭
　　陈抟高卧【西华山陈抟高卧】
　　马丹阳【王祖师重创七真堂马丹阳三度任风子】
　　悮入桃源【晋刘阮悮入桃源】
　　酒德颂【刘伯伦酒德颂】
　　戚夫人【吕太后人彘戚夫人】
　　汉宫秋【孤雁汉宫秋】
　　斋后锺【寇莱公主案三考卷吕蒙正风雪斋后锺】
　　青衫泪【浔阳商妇琵琶行江州司马青衫泪】
　　孟浩然
　　岳阳楼【郭上灶双赴灵虚殿吕洞宾三醉岳阳楼】
　　蔫福碑【三封书谒扬州牧半夜雷轰荐福碑】

　　王实甫【名德信。大都人。】

　　风月营密匝匝列旌旗，莺花寨明颩颩排剑戟，翠红乡雄纠纠施谋智。作词章、风韵美，士林中、等辈伏低。新杂剧，旧传奇，《西厢记》天下夺魁。
　　西厢记【郑太君开宴北堂春张君瑞待月西厢记】
　　双蕖怨
　　丽春园
　　进梅谏
　　明达卖子【义烈母员外送儿贤孝士明达卖子】
　　贩茶舩【冯员外悮入神仙洞信安王断没贩茶舩】
　　于公高门【厚阴德于公高门】
　　丽春堂【四大王歌舞丽春堂】
　　七步成章【曹子建七步成章】
　　多月亭
　　陆绩怀橘【作宾客陆绩怀橘】
　　芙蓉亭【韩彩云丝竹芙蓉亭】

　　汪泽民【名德润。真定人。】

　　汪公德润字泽民，赵燕北南真定人。盛时人物多才俊，编《糊突包正臣》。上《鬼簿》、可羡锺君。生前姓，死后身，名不沉沦。
　　包待制【糊突包待制】

　　扬显之【大都人。关汉卿莫逆之交，凡有文辞，与公较之，号『扬补丁〕是也。】

　　显之前辈老先生，莫逆之交关汉卿。么末中补缺加新令，皆号为、『扬补丁』。有传奇乐府新声。王元鼎、师叔敬，顺时秀、伯父称，寰宇知名。
　　师婆旦
　　大拜门【刘屠大拜门】
　　小刘屠【风风魔魔呆赵大报冤二世小刘屠】
　　潇湘夜雨【秦川道烟寺晚锺临江驿潇湘夜雨】
　　乔断案【黑旋风乔断案】
　　刘泉进瓜
　　酷寒亭【萧县君托梦秦川道郑孔目风雪酷寒亭】
　　射金钱【丑驸马射金钱】

　　陈宁甫【大名人。】

　　先生宁甫老前贤，名著将来二百年。《两无功》锦绣风流传，关目奇、曲调鲜，自按阖、天下皆传。嗟衰骨，叹野园，故冢高原。
　　两无功【子弟双推磨风月两无功】

　　李寿卿【太原人。】

　　南华庄老叹骷髅，舩子秋莲梦里游，月明三度临岐柳。播阎浮、四百州，姓名香、赢得青楼。黄沙漫，塞草秋，白骨荒丘。
　　斩韩信【吕太后使计斩韩信】
　　远波亭【吕无双远波亭】
　　临岐柳【风光独占出墙花月明三度临岐柳】
　　叹骷髅【南华仙不朝赵天子鼓盆歌庄子叹骷髅】
　　秋莲梦【舩子和尚秋莲梦】
　　受禅台【复夺受禅台】
　　吕无双【辜负吕无双吕无双远波亭】
　　祭浐水【吕太后祭浐水】
　　鉴湖亭【夜锁鉴湖亭】
　　伍员吹箫

　　王伯成【涿州人。有《天寳遗事》诸宫调行于世。】

　　伯成涿鹿俊丰标，么末文词善解嘲。《天寳遗事》诸宫调，世间无、天下少。《贬夜郎》、关目风骚。马致远、忘年友，张仁卿、莫逆交，超群类一代英豪。
　　贬夜郎【李太白贬夜郎】
　　泛浮槎【张骞泛浮槎】

　　李仲章【大都人。】

　　只闻《鬼簿》姓名香，不识前贤李仲章。《白头吟》諠满鸣珂巷。咏诗文、胜汉唐，词林老笔轩昂。江湖量，锦绣肠，也有无常。
　　白头吟【卓文君白头吟】
　　遗雨文书

　　赵明道【大都人。】

　　锺公《鬼簿》应清朝，《范蠡归湖》手段高。元贞年里升平乐，口口章、歌汝曹，喜丰登、雨顺风调。茶坊中嗑，勾肆里嘲，明明德道泰歌謡。
　　牡丹亭【韩湘子三赴牡丹亭】
　　范蠡归湖【灭吴王范蠡归湖】

　　刘唐卿【太原人。皮货所提举。在王彦博左丞席上咏『博山铜、细袅香风』者。】

　　刘唐卿老太原公，生在承平大德中。王左丞席上相陪奉，有歌儿舞女宗，咏博山、细袅香风。莺花队，罗绮丛，倚翠偎红。
　　李三娘【李三娘麻地里捧印】

　　赵公辅【平阳人。儒学提举。】

　　儒学提举任平阳，公辅先生天水郎。元贞大德干元象，宏文开，寰世广，闹玉京、燕赵擅场。寻新句，摘旧章，按谱依腔。
　　东山高卧【晋谢安东山高卧】
　　倩女离魂【调素琴书生写恨迷青锁倩女离魂】

　　李子中【大都人。知事迁县尹。】

　　先除知事显其才，后转郎官为县宰。锺君《鬼簿》清名载，播文风、流四海。承盛时，洗荡吟怀。三场艺，七步才，音律和谐。
　　弑齐君【崔子弑齐君】
　　韩寿偷香【会宾堂青春诉恨贾充宅韩寿偷香】

　　武汉臣【济南人。】

　　先生清秀济南人，风调才情武汉臣。《登坛拜将》穷韩信，《老生儿》、关目真。新传奇、十段皆闻。听泉水，看暮云，如此黄昏。
　　曹伯明【曹伯明错勘赃】
　　鲁义姑【弃子全侄鲁义姑】
　　天子班【李后主君臣会赵太祖天子班】
　　三战吕布【元帅府单气张飞虎牢关三战吕布】
　　老生儿【指絶地苦劝糟糠妇散家财天赐老生儿】
　　挂甲朝天【女元帅挂甲朝天】
　　关山怨【柳天瑞月夜误佳期楚江楼千里关山怨】
　　登坛拜将【穷韩信登坛拜将】
　　提头鬼【仁安殿正果追魂使四哥哥神助提头鬼】
　　玉堂春【梅雪玉堂春】

　　王仲文【大都人。】

　　仲文踪迹住京华，才思相兼关郑马。出群是《三教王孙贾》，《不认尸》、关目嘉，《韩信遇漂母》、曲调清滑。《五丈原》、《董宣强项》，《锦香亭》、《王祥》到家。伴夕阳白草黄沙。
　　五丈原【诸葛亮军屯五丈原】
　　董宣强项【雒阳令董宣强项】
　　不认尸【佥义军清官大断案救孝子烈母不认尸】
　　王祥卧冰【孝继母王祥卧冰】
　　锦香亭
　　张良辞朝【从赤松张良辞朝】
　　王孙贾【三教王孙贾】
　　韩信乞食【遇漂母韩信乞食】
　　石守信【夜斩石守信】
　　诸葛祭风【破曹瞒诸葛祭风】

　　陆显之【汴梁人。有《好儿赵正话》。】

　　河南独步汴梁城，隐语词源阐姓名。编《好儿赵正》钻空，应使多人敬。宋上皇有《碎冬凌》。滑稽性，敏捷情，再出世的□精灵。
　　碎冬凌【宋上皇碎冬凌】

　　李取进【大名人医大夫。】

　　《难经》《素问》不相干，表里阴阳实意懒，叔和仲景无心翰，捻《栾巴》、《破雨伞》。称凉风不顾伤寒。锺父留芳簿，老夫词吊挽，着大名散满人间。
　　破雨伞【穷子孙破雨伞】
　　受禅台【次本】
　　栾巴噀酒【离火宫荧惑降灾神龙殿栾巴噀酒】

　　于伯渊【平阳人。】

　　集成《鬼簿》老锺仙，録上名公列众贤。先生写上文华选，是平阳于伯渊。翠红乡、风月无边。花前醉，柳下眠，命掩黄泉。
　　珍珠旗【复夺珍珠旗】
　　斩吕布【白门斩吕布】
　　鬼风月【关西驿剌借通传丁香回回鬼风月】　
　　饿刘友
　　小秦王【病立小秦王】　
　　武三思【狄梁公智杀武三思】

　　李文蔚【真定人。江州瑞昌县尹。】

　　《石州慢》醉写蔡萧闲，《芭蕉雨》秋宵周素兰，《浇花旦》才并《推车旦》，破符坚、淝水间，晋谢安、高卧东山。瑞昌县、为新令，真定府、是故关，月落花残。
　　题红怨
　　李夫人【汉皇帝死哭李夫人】
　　浇花旦【卢亭亭挑水浇花旦】
　　东山高卧【次本】
　　破符坚【谢玄淝水破符坚】
　　圯桥进履【张子房圯桥进履】
　　石州慢【蔡莆伯醉写石州慢】
　　鱼雁传书
　　芭蕉雨【秋夜芭蕉雨】
　　燕青射雁【长东院宋江接应□□□燕青射雁】
　　推车旦【风雪推车旦】

　　侯正卿【真定人。号艮斋先生，作『授鞍和袖挽丝缰』，有『良夜迢迢露华冷』〔黄锺〕行于世。】

　　史侯心友艮先生，诗酒相酬老正卿。挽丝缰和袖雕鞍凭，随王孙、并马行。《燕子楼》、么末全嬴。黄锺令，商调情，千载标名。
　　燕子楼【春风燕子楼】

　　岳伯川

　　老夫共汝不相知，《鬼簿》锺公编上伊。《度铁拐李岳》新杂剧，更《梦断杨贵妃》。玉京燕赵名驰。言词俊，曲调美，衰草烟迷。
　　杨贵妃【罗公远梦断杨贵妃】
　　铁拐李岳【韩魏公赞抱病曹司吕洞宾度铁拐李岳】

　　康进之

　　编集《鬼簿》治安时，收得贤人康进之。偕朋携友莺花市。编《老收心》李黑厮，《负荆》是小斧头儿。行于世，写上纸，费骚人和曲填词。
　　老收心【黑旋风老收心】
　　杏花庄【杏花庄老王林告状梁山泊黑旋风负荆】

　　王廷秀【益都人。淘金千户。】

　　淘金千户甚风流，寳马金鞍称俊游。益都人物王廷秀，将《坑儒焚典》修，《草庵歌》和尚石头。驰花阵，夺锦筹，百世芳留。
　　细柳营【二本】
　　坑儒焚典【秦始皇坑儒焚典】
　　草庵歌【石头和尚草庵歌】
　　三告状【盐客三告状】

　　费唐臣【大都人。君祥之子。】

　　双歌莺韵配鸳鸯，一曲鸾箫品凤凰。醉鞭悮入平康巷，在佳人、锦瑟傍。《汉韦贤》、关目辉光。《斩邓通》、文词亮，《贬黄州》、肥普香，父是君祥。
　　贬黄州【苏东坡贬黄州】
　　韦贤籯金
　　斩邓通

　　石子章

　　子章横槊战词林，尊酒论文喜赏音。踈狂放浪无拘禁。展绣腹、施锦心。《竹窗雨》、《竹坞听琴》。高山远，流水深，戞玉锵金。
　　竹窗雨【韩伯元春日草堂吟黄桂娘秋夜竹窗雨】
　　竹坞听琴【郑彩鸾茅庵悟道秦修然竹坞听琴】

　　赵子祥

　　一时人物出元贞，击壤讴歌贺太平。传奇乐府时新令，锦排场、起玉京。《害夫人》、《崔和檐生》。白仁甫、关汉卿，《丽情集》天下流行。
　　害夫人【旦本二本】
　　崔和檐生
　　石守信【次本夜斩石守信】

　　李好古【东平人。】

　　芳名纸上百年图，锦绣胸中万卷书，标题尘外三生簿。《镇凶宅》、赵太祖，《劈华山》、全用功夫。煮海张生故，撰文李好古，暮景桑榆。
　　镇凶宅【赵太祖镇凶宅】
　　张生煮海【二本】
　　劈华岳【巨灵神劈华岳】

　　狄君厚【平阳人。】

　　元贞大德秀华夷，至大皇庆锦社稷，延佑至治承平世，养人才、编传奇，一时气候云集。有平阳狄君厚，捻《火烧介子推》，只落得三尺孤堆。
　　介子推【火烧介子推】

　　孔文卿【平阳人。】

　　先生准拟圣门孙，析住平阳一叶分。好学不耻高人问，以子称、得谥文，论纲常、有道弘仁。捻《东窗事犯》，是西湖旧本，明善恶劝化浊民。
　　东窗事犯【二本　杨驹儿按　何宗立勾西山行者地藏王证东窗事犯】

　　姚守中

　　挂冠解印汉逄萌，扫笔成章姚守中。布关串目高吟咏，《牛诉冤》、巧用功，扯诏谏、扶立中宗。麒麟阁，狐兔冢，怨雨愁风。
　　立中宗【扯诏立中宗】
　　逄萌挂冠【东都门逄萌挂冠】

　　张寿卿【东平人。江浙省掾。】

　　浙江省掾祖东平，藴藉风流张寿卿。《红梨花》一段文笔盛，花三婆、独自胜。论才情、压倒群英。敲金句，击玉声，振动神京。
　　红梨花【诗酒红梨花】

　　吴昌龄【西京人。】

　　西京出世俊英杰，名姓题将《鬼簿》写。《走昭君》《东坡梦》《辰钩月》，《探狐洞》《赏黄花》、色目倈，《西天取经》、行用全别。《眼睛记》、《狄青扑马》，《抱石投江》、《货郎末泥》，十段锦、段段和协。
　　眼睛记【哪咤太子眼睛记】
　　西天取经【老回回东楼叫佛唐三藏西天取经】
　　东坡梦【云门一派老婆禅花间四友东坡梦】
　　狄青扑马
　　赏黄花【浪子回回赏黄花】
　　抱石投江
　　辰钩月【文曲翁搭救太阴星张天师夜祭辰钩月】
　　货郎末泥
　　走昭君【夜月走昭君】
　　探狐洞【老回回探狐洞】

　　石君寳【平阳人。】

　　《紫云亭》《秋香怨》《曲江池》，《醢彭越》《哭周瑜》佳句美，《断岁寒三友》《红绡驿》，《雪香亭》、《秋胡戏妻》。共吴昌龄么末相齐。柳眉儿《金钱记》，石君寳□黑迹，禾黍离离。
　　哭周瑜【孙权哭周瑜】
　　秋胡戏妻【采桑女梅英诉恨鲁大夫秋胡戏妻】
　　醢彭越【汉高祖肉醢彭越】
　　秋香怨【士女秋香怨】
　　曲江池【郑元和风雪悲田院李亚仙花酒曲江池】
　　金钱记【李太白匹配金钱记】
　　红绡驿【穷解子红绡驿】
　　雪香亭【赵二世醉走雪香亭】
　　紫云亭【韩秀才诗礼青云路诸宫调风月紫云亭】
　　岁寒三友【张天师断岁寒三友】

　　张时起【东平人。府学生员。字才美。】

　　霸王垓下别虞姬，出塞昭君胡马嘶，牡丹事花月秋千记。与高文秀同闬里，同斋同笔抄冠。新杂剧，旧传奇，都一般风惨烟迷。
　　秋千记【赛花月秋千记】
　　昭君出塞
　　别虞姬【楚霸王别虞姬】

　　李时中

　　元贞书会李时中，马致远花李郎红字公，四高贤合捻《黄粮梦》。东离翁、头折冤，第二折、商调相从，第三折、大石调，第四折、是正宫，都一般愁雾悲风。
　　黄粮梦【锺离单化吕纯阳　一折马致远　一折红字李二开坛阐教黄粮梦　一折花李郎　一折李时中】

　　李宽甫【大都人。合淝县尹。】

　　西台令史合肥官，局量胸襟怀抱宽。银鞭紫马驿蜚窜，宴秦楼、宿谢馆，肉屏风、锦簇花攒。金叵罗醉斟琼酿，青定瓯茶烹凤团，红烧羊码碯犀盘。
　　问牛喘【汉丞相丙吉问牛喘】

　　彭伯成【保定人。】

　　筵前酒海紫金坛，席上筹行白玉簪，碧螺七寳玲珑嵌。□□□□□□，□□□□□□□。惜花心，做怪胆，緑柳阴府地潭潭。
　　金娘怨【月夜金娘怨】

　　李行甫【绛州人。名潜夫。】

　　绛州高隐李公潜，养素读书门镇掩。青山緑水白云占，净红尘、无半点纤，小书楼、插架牙签。研珠露，《周易》点，恬淡虀盐。
　　灰栏记【张海棠屈死下阴牢包待制智勘灰栏记】

　　费君祥【大都人。唐臣父。与关汉卿交。有《爱女论》行于世。】

　　君祥前辈效图南，关已相从看老耽，将楚云湘雨亲把勘。《爱女论》、语句严，《菊花会》、大石调监咸。珊瑚檐，翡翠槛，风月轻担。
　　菊花会

　　纪君祥【大都人。李寿卿、郑廷玉同时。】

　　寿卿廷玉在同时，三度蓝关韩退之，《松阴梦》里三生事。《驴皮记》、情意资，《冤报冤赵氏孤儿》。编成传，写上纸，表表于斯。
　　驴皮记
　　贩茶舩【二本】
　　松阴梦【李元贞正果碧云庵陈文图悟道松阴梦】
　　赵氏孤儿【义逢义公孙杵臼冤报冤赵氏孤儿】
　　韩退之【韩湘子三度韩退之】

　　赵天锡【汴梁人。镇江府判。】

　　曹公汤饼试何郎，大德名公家汴梁，《金钗剪烛》音清亮。为府判、任镇江，出台阁、官样文章。显新句，贮锦囊，金玉铿锵。
　　试玉郎【试饼汤玉郎】
　　金钗剪烛

　　梁退之【大都人。警巡院判，除知州。与汉卿友。】

　　警巡院职转知州，关叟相亲为故友。行文高古尊韩柳，诗宗李杜流，填词师苏柳秦周。翠红群里，挦羊糯酒，肥马轻裘。
　　进梅谏【二本】
　　于公高门【旦本】

　　史九散仙【真定人。武昌万户。】

　　武昌万户散仙公，闿国元勋荫祖宗。双虎符三颗明珠重，受金吾、元帅封。碧油幢、和气春风。编《胡蝶庄周梦》，上麒麟图画中，千古英雄。
　　庄周梦【去酒色财气漆园春破莺燕蜂蝶庄周梦】

　　孟汉卿【亳州人。】

　　已斋老叟播声名，表字相同亦汉卿。《魔合罗》一段题张鼎，运节意脉精，有黄锺商调新声。諠燕赵，响玉京，广做多行。
　　魔合罗【曹司屈推货郎汉张鼎智勘魔合罗】

　　尚仲贤【真定人江浙省务提举】

　　弃官归去捻《渊明》，工巧《王魁负桂英》。四务提举江浙省，与戴善夫相辅行。较论功诸葛闿成。《三夺槊》、《谒浆崔护》，《秉烛旦》、《越娘背灯》，《洞庭湖柳毅传情》。
　　三夺槊【齐元吉两争锋尉迟恭三夺槊】
　　诸葛论功【受顾命诸葛论功】
　　陶渊明【王太守白衣送酒陶渊明归去来兮】
　　柳毅传书【钱塘江火龙认女洞庭湖柳毅传书】
　　秉烛旦【饥寒雪里读书人没幸花前秉烛旦】
　　越娘背灯【龙虎榜杨生点额凤凰坡越娘背灯】
　　负桂英【海神活取命王魁负桂英】
　　崔护谒浆【次本】
　　张生煮海【次本】

　　戴善夫【真定人。江浙省务官。】

　　江浙提举任皇宣，同里同僚尚仲贤。《伯瑜泣杖》皆称善，《翫江楼》、周月仙，《风光好》、一夜姻缘。《三捉红衣怪》，善夫用意坚，湖海流传。
　　红衣怪【三捉红衣怪】
　　伯瑜泣杖
　　翫江楼【周月仙风波明月渡柳耆卿诗酒翫江楼】
　　风光好【秦若兰新配凤鸾吟陶学士醉写风光好】

　　顾仲清【东平人。清泉场司令。】

　　唐虞之世庆元贞，高士东平顾仲清，泉场掌印为司令。见传奇、举世行，向雨窗、托兴怡情。撰《陵母伏剑》，编《纪信火蒸》，府州县按试留名。
　　火焚纪信【楚霸王火焚纪信】
　　陵母伏剑【知汉兴陵母伏剑】

　　郑廷玉【彰德人。】

　　《金凤钗》《打李焕》《后庭花》，《忍字记》《栾城驿》《双教化》，《凤凰儿》《料到底》偷闲暇。《因祸致福》关目冷，《贬扬州》《债主冤家》。《渔父辞剑》才情壮，《孙恪遇猿》节脉佳，《踈者下舩》安顿精华。
　　金凤钗
　　踈者下舩
　　后庭花【宋仁宗御赐翠鸾女包待制智勘后庭花】
　　冤家债主【贪财汉空使幸劳神看钱奴买冤家债主】
　　忍字记【笋板乞儿硬化看钱奴布袋和尚醉屈忍字记】
　　孙恪遇猿
　　贬扬州【百二十行贬扬州】
　　因祸致福【赵长者见家归京孟伯禄因祸致福】
　　凤凰儿【幽墙花恰生栋梁材吹箫女悔教凤凰儿】
　　渔父辞剑
　　双教化【烟花子弟说虚脾风月郎君双教化】
　　栾城驿【兄妹情风雨短长亭子父梦秋夜栾城驿】
　　打李焕【小秦王秉政问王柔老敬德铁鞭打李焕】
　　料到底【刘赋料到底】
　　复勘赃【蒲丞相大断案曹伯明复勘赃】

　　李直夫【德兴人。女直。即蒲察李五。】

　　蒲察李五大金族。《邓伯道》《夕阳楼》《劝丈夫》，《虎头牌》《错立身》《怕媳妇》。《谏庄公》颖考叔，《俏郎君》、《谎郎君》、各自乘除。《渰蓝桥》、尾生子，教天乐、黄念奴，是德兴秀气直夫。
　　劝丈夫【歹斗娘子劝丈夫】
　　伯道弃子【晋将军胡石勒兴兵吴太守邓伯道弃子】
　　怕媳妇【风月郎君怕媳妇】
　　占断风光【俏郎君占断风光】
　　郑庄公【孝谏郑庄公】
　　水渰蓝桥【尾生子水渰蓝桥】
　　虎头牌【行院相公大断案武元皇帝虎头牌】
　　坏尽风光【谎郎君坏尽风光】
　　错立身【庄家付净学踏爨宦门子弟错立身】
　　念奴教乐
　　夕阳楼【风月夕阳楼】

　　赵文敬【彰德人。教坊官。】

　　教坊色长有学规，文敬超群众所推，乐星谪降来彰德。编《莱檐儿仙》传奇，撰《武王伐纣》精微。秀华夷，风物美，乐章兴南北东西。
　　错立身【次本】
　　武王伐纣【夷齐谏武王伐纣】
　　张果老

　　张国宾【大都人。教坊管勾。】

　　教坊总管喜时丰，斗米三钱大德中，饱食终日心无用，捻汉高、《歌大风》。薛仁贵、衣锦峥嵘。《七里滩》、臣辞主，《汗衫记》、孙认公，朝野兴隆。
　　七里滩【严子陵垂钓七里滩】
　　高祖还乡【歌大风高祖还乡】
　　汗衫记【金山院父子再团圆相国寺公孙汗衫记】
　　衣锦还乡【张仕贵赖功治罪薛仁贵衣锦还乡】

　　花李郎【刘耍和婿。】

　　《郑孔目栾子酷寒亭》，《相府院曹公勘吉平》，《判官■〈忄敝〉懆钉一钉》。刘耍和、赘为壻卿，花李郎、风月才情。乐府词章性，传奇么末情，考兴在大德元贞。
　　勘吉平【相府院曹公勘吉平】
　　酷寒亭【壮士宋兵遭迭配像生栾子酷寒亭】
　　钉一钉

　　红字李二【京兆人。】

　　梁山泊壮士病杨雄，板达儿搊搜黑旋风，打虎的英俊天生勇，窄袖儿猛武松。是京兆红字李二文风。才难尽，兴未穷，再编一段《全火儿张弘》。
　　病杨雄
　　武松打虎
　　黑旋风【板踏儿黑旋风】
　　全火儿张弘
　　窄袖儿武松

　　右前辈编撰传奇名公，仅止于此。才难之云；不其然乎？余僻处一隅，闻见浅陋，散在天下，何地无人？盖闻则必达，有则必知矣。姑叙其姓字于右。其所编撰，余友陆君仲良得之于克斋先生吴公，然亦未知其详。余生也后，不得与几席之末，不知出处，故不敢作辞作传以吊云。

　　●録鬼簿卷下
　　
　　○方今才人相知者，为之作传，以〔凌波仙〕曲吊之

　　宫大用【名天挺。大名人。钓台书院山长。为权豪所中，卒不见用。先君与之莫逆交，故余常得侍坐，见其吟咏。文笔人莫能敌；乐府歌曲，特余事耳。】

　　豁然胸次扫尘埃，久矣声名播省台。先生志在乾坤外，敢嫌他、天地窄。辞章压倒元白。凭心地，据手策，是无比英才。
　　钓鱼台
　　汲黯开仓【使河内汲黯开仓】
　　托公书【范天章亲书贤母表宋仁宗御览托公书】
　　范张鸡黍【第五伦举善荐贤死生交范张鸡黍】
　　凤凰楼【宋上皇御赏凤凰楼】
　　越王尝胆【栖会稽越王尝胆】

　　郑德辉【名光祖。平阳人。以儒补杭州路吏。为人方直，不妄与人交。名闻天下，声彻闺阁，伶伦辈称『先生』者，皆知为德辉也。】

　　乾坤膏馥润肌肤，锦绣文章满肺腑，笔端写出惊人句，解翻腾、今是古，词坛老将输伏。《翰林风月》，《梨园乐府》，端的是曾下功夫。
　　哭孺子
　　伊尹扶汤【耕莘野伊尹扶汤】
　　秦楼月【李太白醉写秦楼月】
　　指鹿道马【秦赵高指鹿道马】
　　紫云娘
　　月夜闻筝【高力士成合莺燕崔怀寳月夜闻筝】
　　采莲舟【二阴魂屈死汴河冤三落水鬼泛采莲舟】
　　王粲登楼【不纳贤蔡公闭阁醉思乡王粲登楼】
　　细柳营【次本】
　　周公摄政【辅成王周公摄政】
　　哭晏婴
　　翰林风月【挺学士傲晋国烟花梅香骗翰林风月】
　　后庭花【陈后主玉树后庭花】
　　倩女离魂【次本】
　　三战吕布【元帅府单气张飞虎牢关三战吕布】
　　梨园乐府
　　丑无盐破环

　　金志甫【名仁杰。余幼时闻公之名，江浙一见，如平生交。天历戊辰，授建康崇宁务官。所作虽不骈丽，而大槩多有可取。】
　　心交元不问亲踈，契饮那能较有无。谁知一上金陵路，叹亡之命矣夫。梦西湖何不归欤？魂来处，返故居，比梅花想更清癯。
　　追韩信【萧何月下追韩信】
　　东窗事犯【次本】
　　鼎镬谏
　　抱子摄朝【周公旦抱子摄朝】
　　西湖梦【苏东坡夜宴西湖梦】
　　蔡琰还朝
　　韩太师【智斩韩太师】

　　范子英【杭州人。明性理，善讲论，能辞章，通音律。因王伯成《李太白贬夜郎》，乃编《杜甫游春》，笔下新奇，盖天姿卓异，人不及也。】

　　诗题雁塔写秋空，酒满■〈舟光〉舩棹晚风，诗筹酒令闲吟咏。占文场、第一功，扫千里笔阵元戎。龙蛇梦，狐兔踪，半生来弹铗声中。
　　竹叶舟【吕洞宾显化沧浪梦陈季卿悟道竹叶舟】
　　杜甫游春【曲江池杜甫游春】

　　曾瑞卿【大兴人。喜江浙人才之多、景物之盛，因家焉。公丰采卓异，衣冠整肃，悠游市井，俨然如神仙中人。志不屈物，故不愿仕，因号褐夫。余尝接见音容，获闻言论，勉励之语，润益良多。公善丹青，能隐语，小曲有《诗酒余音》行于世。】

　　江湖儒士慕高名，市井儿童诵瑞卿。衣冠济楚人钦敬，更心无宠辱惊。乐优闲不解趋承。身如在，死若生，想音容独见丹青。
　　悮元宵【才子佳人悮元宵】

　　沈和甫【钱塘人。能辞翰，善谈谑，天性风流，兼明音律。以南北调合腔，自和甫始，如《潇湘八景》、《欢喜冤家》等，极为工巧。后居江州，卒。江西称为『蛮子汉卿』。】

　　五言常写和陶诗，一曲时传冠柳词，半生书法欺颜字。占风流、独我师，是梨园南北分司。当时事，仔细思，细思量不是当时。
　　朱蛇记
　　乐昌分镜
　　逢故人【燕山逢故人】
　　欢喜冤家

　　鲍吉甫【名天佑。杭州人。幼业儒，长事吏，簿书之役，非其志也。跬步之间，唯务搜古索奇而已。故其编撰，多使人感动咏叹。余尝与之谈论节要，至今得其良法。才高命薄，今犹古也，止作昆山州吏而卒。】

　　平生词翰在宫商，两字推敲付锦囊。耸吟肩有似风魔状，苦劳心、呕断肠。视荣华总是干忙。谈音律，论教坊，占断排场。
　　宋弘不谐【次本重糟糠宋弘不谐】
　　史鱼尸谏【荐伯玉史鱼尸谏】
　　杨震辞金【东莱守杨震辞金】
　　曹娥泣江【贤府宰太守□表孝顺女曹娥泣江】
　　比干剖腹【谏纣恶比干剖腹】
　　班超投笔【志封侯班超投笔】
　　为富不仁【贪财汉为富不仁】
　　秦少游【死哭秦少游】

　　陈存父【名以仁。杭州人。以家务雍容，不求闻达，日与南北士大夫交游。能博古，善讴歌。其乐章间出一二，俱有骈丽之句云。】

　　钱塘人物尽飘零，幸有斯人尚老成。为朝元恐负虚皇命。凤箫闲、鹤梦惊，驾天风直上蓬瀛。芝堂静，蕙帐清，照虚梁落月空明。
　　悮入长安【十八骑悮入长安】
　　锦堂风月

　　范冰壶【名居中，冰壶其号也。杭人。父玉壶，前辈名儒。远近皆知父子之名。公精神秀爽，学问该博，尝出大言于肆，以为笔不停思，文不阁笔。人知其有才，不敢难也。善操琴，能书法。其妹亦有文名，大德年间被召赴都，公亦偕行。以才高不见遇，卒于家。有乐府南北腔行于世。】

　　向歆传业振家声，羲献临池播令名。操焦桐只许知音听，售千金、价不轻，有谁如父子才能。冰如玉，玉似冰，比壶天表里澄清。

　　施君承【钱唐人。世居吴山，以贾为业。公巨目美髯，好谈笑。余尝与赵君卿、陈彦实至其家，多承接纳，多有高谈。诗酒之暇，唯以填词和曲为事。所著有《古今诗话》，亦成一集，其好事如此。】

　　道心清净絶无尘，和气雍容自有春。吴山风月收拾尽，一篇篇、字字新。思君赋尽行云。三生梦，百岁身，空只有衰草荒坟。

　　黄德润【名天泽。仁和人。沈和甫同母弟。风流韫藉，不减于兄。幼年屑就簿书，郁郁不得志。后不获用，咄咄书空而已，然亦竟不归而终。公有乐府，播于人口，无贤愚皆称赏。】

　　一心似水道为邻，四体如春德润身。风流才调真英俊，轶前车、继后尘。漫苍天委任斯人。岐山凤，鲁甸麟，时有亨屯。

　　沈珙之【杭州人。天姿颖悟，文质彬彬，然性不仰俯，故不愿仕。所编乐府甚多。老而无后，病无所归，存父馆于家而卒，尽礼殡送之，亦有友朋之义也。】

　　掀髯得句细推敲，举笔为文善解嘲。天生才艺藏怀抱，叹玉石相混淆，更多逢世事碻■〈石爻〉。蜂为市，燕有巢，吊夕阳几度荒郊。

　　赵君卿【名良弼。东平人。与余同里闬，同师邓善之、曹克明二先生，于省府同笔砚。公讨论经史，酬唱诗文，及乐章小曲、隐语传奇，无不究意。所编《梨花雨》，其词甚丽。能楷书，善丹青，但以末技，故不备録云。】

　　闲中展手刻新词，醉后挥毫写旧诗，两般总是龙蛇字。不风流、难会此，更文才夙世天姿。感夜雨同窗梦，叹秋风两鬓丝，住人间能有多时？
　　春夜梨花雨

　　陈彦实【名无妄。东平人。性质沉重，事不苟简。与人寡合，人亦难之。公于乐府、隐语无不用心。衢州务官升浙东宪吏，调福建道。天历间卒，其弟彦文殡葬之。乐府甚多，惜不得其传。】

　　府垣岁月露忠肝，宪幕冰霜岂汗颜。何其薏苡生谗间，自甘心、愿就闲。转回头梦入槐南。后会何时再，英魂甚日还，望东南翘首三山。

　　康弘道【名毅。建康人。因周仲彬与之会，即叙平生欢。时出一二旧作，皆不凡俗。〔仙吕?赚煞〕有曰：『因王魁浅情，将桂英薄幸，致令泼烟花不重俏书生。』发越新奇，皆非蹈袭。公能书字，善行文。不幸早卒。题伍王庙壁有和〔折桂令〕一曲，为人称赏。及有絶句云：『浩浩凌云志，巍巍报国心。忠魂与潮汐，万古不销沉。』其感慨激烈，徒增怅怅。噫！天之生物也，财成辅相以左右民，何其如是偏戾也！犹有所感者，良以此夫！】

　　人间未得注金瓯，天上先教记玉楼。恨穹苍不与斯文寿，未成名、土一丘，叹平生壮志难酬。朝还暮，春又秋，为思君泪满鹴裘。

　　睢景臣【后字景贤。自维扬来杭，余与之识。心性聪明，嗜音律。维扬诸公俱作《高祖还乡》套数，公〔哨遍〕制作新奇，诸公者皆出其下。又有〔南吕〕《题情》云：『人归燕子楼，帐冷鸳央锦，酒空鹦鹉盏，钗断凤皇金。』亦为工巧，人所不及也。】

　　吟髭捻断为诗魔，醉眼慵开被酒酡。半生才便作三闾些，叹翻成《薤露歌》。等闲间鬓发成皤。功名事，岁月过，又待如何？
　　牡丹记【莺莺牡丹记】
　　千里投人
　　屈原投江【楚大夫屈原投江】

　　吴中立【名本。杭州人。天资明敏，好为词章、隐语，乐府有《本道斋小藁》及诗谜数十篇。以贫病不禄而终。】

　　语言辩利扫千兵，心性聪明悮半生。莱芜穷又染维摩病，想天公、忒世情，使英雄遗恨难平。寒泉净，碧草馨，为发幽冥。

　　周仲彬【名文质。先建德人。体貌清癯，学问该博，资性工巧，文笔新奇。家世儒门。善丹青，能歌舞，明曲调，谐音律。性尚豪侠，好事爱客。余与之交二十余年，未尝跬步离也。抱病五月，虽医足踵门，而无瞑眩之药，遂卒。呜呼，惜哉！余编此集，公及见，赘其姓名于未死鬼之列。尝与论及亡友，未尝不握手痛惋，而公亦中年而卒，则余辈衰老萎惫者，又何以久于世也。噫！往者不可追，来者不可期，此余深有感于公也。】

　　丹墀未叩玉楼宣，黄土应埋白骨冤。羊肠曲折云千变，料人生、亦惘然，叹孤坟落日寒烟。竹下泉声细，梅边月影圆，因思君歌舞十全。
　　杜韦娘
　　苏武还朝【持汉节苏武还朝】
　　教女兵【孙武子教女兵】
　　唐庄宗【戏谏唐庄宗】

　　○已死才人不相知者

　　王思顺【有《题包巾》及《镜儿搂带》套数，皆出人意表。】

　　李齐贤【与余同窗，后不相闻。有乐府播传。】

　　苏彦文【有『地冷天寒』〔越调〕及诸乐府，极佳。】

　　屈英甫【编《一百二十行》、《打看钱奴》院本等。】

　　李用之【松江人。戏谑乐章极多。】

　　顾廷玉【松江人。】

　　俞姚夫【杭州人。有乐府。】

　　张以仁【湖州人。有乐章，甚丽。】

　　李齐贤乐府咏包巾，编『地冷天寒』苏彦文，作《镜儿搂带》王思顺，捻灵怪湖州张以仁。李用之戏剧多闻。顾廷玉云间出类，俞纯夫钱塘越群，屈英甫编《一百二十行》《看钱奴》院本絶伦。

　　刘宣子【字昭叔。与余同舍，后不得会，故不知详。所编乐府极多。亦以高才见弃，补淮东宪吏卒。】

　　锺君昭叔昔同居，会后分离各自处。笔端多有香奁句，填词章、作乐府，登仕途、吏部迁除。熬年月，听选补，淮东吏身卒。

　　右所録若以读万卷书、作三场文，上夺巍科、首登甲第者，世不乏人；其或甘心岩壑、乐道守志者，亦多有之。但于学问之余，事务之暇，心机灵变，世法通踈，移宫换羽，搜奇索怪，而以文章为戏玩者，诚絶无而仅有也。此哀诔之所以不得不作也。观者幸勿诮焉。古汴锺继先志。

　　○方今知名才人

　　吴仁卿【名弘道，号克斋。历官至府判致仕。有《金缕新声》行于世，亦有所编《曲海丛珠》。】

　　克斋弘道老仁卿，衣紫腰金府判升。银鞍紫马敲金镫，锦乡中、过一生，老来也致仕心宁。《手卷记》、《子房货剑》，锦乐府、天下盛行，《曲海丛珠》、《金缕新声》。
　　手卷记
　　正阳门【火烧正阳门】
　　子房货剑

　　秦蕳夫【元都人。近岁在杭。】

　　文章官样有绳规，乐府中和成墨迹。灯窗捻出新杂剧，《玉溪馆》、煞整齐，晋陶母剪发筵席　《破家子弟》，《赵礼让肥》，壮丽无敌。
　　赵礼让肥【宜秋山马武施恩孝义士赵礼让肥】
　　剪发待宾【范学士荐贤举善晋陶母剪发待宾】
　　破家子弟【西邻友生不孝儿男东堂老劝破家子弟】
　　玉溪馆

　　乔梦符【名吉。太原人。号笙鹤翁，又号惺惺道人。美容仪，能辞章。有《天风环佩》、《抚掌》二集。】

　　《天风环佩》玉敲金，《抚掌》文集花应锦，太平歌吹珠璻渗。《金钱记》、《扬州梦》、振士林，《荆公遣妾》、文意特深。《认玉钗》、珊瑚沁，《黄金台》、翡翠林，《两世姻缘》、赏音协音。
　　认玉钗【香合佳人认玉钗】
　　扬州梦【李梦娥花月洞房春杜牧之诗酒扬州梦】
　　黄金台
　　两世姻缘【韦元帅百年风月玉箫女两世姻缘】
　　金钱记【韩老卿勑赐锦花袍唐明皇御断金钱记】
　　荆公遣妾

　　赵文寳【名善庆。饶州乐平人。以卜术为业，阴阳教授。】

　　《姜肱共被》弟兄情，《糜竺收资》货币盈，褚良北诏忠直性。居饶州、住乐平，为阴阳教授经营。《骊山七德舞》，《孙武教女兵》，德在明明。
　　七德舞【周幽王骊山七德舞】
　　负亲沉子
　　掷笏谏【褚遂良掷笏谏】
　　糜竺收资
　　教女兵【旦本】
　　姜肱共被【敦友爱姜肱共被】

　　屈子敬【名恭之。英甫侄。与余同舍。有乐府。以学官除教授卒。乐章华丽自然，不在小山之下。】

　　学官子敬屈恭之，本路新除教授资。乐章洒落通街市，便小山、何到此。宋上皇三恨师师。汉司马题桥柱，齐田单复旧时，各辨妍媸。
　　李师师【三恨李师师】
　　相如题柱【升仙桥相如题柱】
　　田单复齐【纵火牛田单复齐】

　　王仲元【杭州人。余与之交有年矣。所编者皆佳。】

　　于公为阴德起高门，袁盎因夫人却汉文。历像演史全忠信，将贤愚善恶分。戏台上考试人伦。大都来一时事，搬弄出千载因，辨是非好歹清浑。
　　于公高门【厚阴德于公高门】
　　袁盎却座【郎中令袁盎却座】

　　张小山【名可久。庆元人。路吏转升民首领官。有《今乐府》盛行于世，近有《吴盐》、《苏堤渔唱》。】

　　水光山色爱西湖，照耀乾坤《今乐府》，《苏堤渔唱》文相助，又《吴盐》余意续，《新乐府》惊动林苏。荆山玉，合浦珠，压倒群儒。

　　钱子云【名霖。松江人。弃俗为黄冠，更名抱素，号素庵。类诸公所作，名曰《江湖清思集》；自作乐府为《醉边余兴》。词话极多。】

　　弃俗中路戴黄冠，草履麻绦袖袍宽。《江湖清思》三千段，屡清风明月当，集《醉边余兴》多端。白雪黄茅煅，坎离频倒搬，素庵中稳坐蒲团。

　　黄子久【名公望。松江人。先充浙西宪吏，后在京，为权豪所中，改号一峰，以卜术闲居。弃人间事，易姓名为苦行净坚，又号大痴。公之学问不在人下，天下之事无所不知，薄技小艺亦不弃。善丹青，长词短曲，落笔即成，人皆师事之。】

　　浙西宪吏性廉直，经理钱粮获罪归。号一峰卜术将人间弃，易姓名为净坚号大痴。天下事无不周知，学问深不加文饰。一家丹青妙笔，与人为宗主时习。

　　徐德可【名再思，好食甘饴，号甜斋。嘉兴路吏。多有乐府行于世。为人聪敏秀丽，与小山同时。其子善长，亦有才，颇能继其宗风。】

　　甘饴良好咂甜时，自号甜斋名再思。交游高上文章士，习经书、看鉴史。青出蓝、善长文词。名下无虚士，高门出贵子，根基牢发旺宗枝。

　　顾君泽【名德润，道号九仙。松江人。杭州路吏。自刊《九仙乐府》、《诗隐》二集，售于市肆。】

　　君泽德润住云间，路吏杭州称九仙，迁平江当领驱公案。乐府共诗集开板刊，售文籍市肆停安。情恬淡，心懒坦，九仙在尘寰。

　　曹明善【名德。衢州路吏。甘于自适。在都下赋《长门柳》之词者，乃先生也。】

　　公曹路吏任衢州，夺立文章第一筹，神京独赋《长门柳》。士林中、逞俊流，万人内、占了鳌头。风连月，花伴酒，肥马轻裘。

　　汪勉之【庆元人。由学官历浙东帅府令史。鲍吉甫所编《曹娥泣江》，内有先生两折；其余乐府极多。】

　　名虽传道职学官，风韵清标貌胜潘，胸中星斗文章焕。心贯通、体广胖，尊瞻视、楚楚衣冠。历帅府浙东令史，补《曹娥泣江》两端，伴黄沙白草漫漫。

　　高敬臣【名克礼，号秋泉。任县尹。小曲、乐府极多，其工巧人所不及。】

　　碧桃红杏说高蟾，黄阁风流夸士廉，铨衡权凖宗行俭。文章习子瞻，任县宰才胜江淹。生子学双渐，娶妻如蔡琰，秋泉公归去陶潜。

　　王守中【名位。任芦花场司令。其制作清雅不俗，难以形容其妙趣，知音者服其才焉。】

　　庭前盛茂种三槐，纸上芳名播九垓。画中诗诗中画传宗派。芦花场司令该。有玄微妙趣吴才。通街市，知稼穑，躲不了深土培埋。

　　萧德祥【名天瑞。杭州人。以医为业。号复斋。凡古文俱櫽括为南曲，街市盛行。又有南戏文。】

　　武林书会展雄才，医业传家号复斋。戏文南曲衠方脉，共传奇乐府谐。治安时何地无才。人间着，《鬼簿》载，共弄玉同上春台。

　　陆仲良【名登善。维扬人。江淮省改江浙。其父以典掾来杭，因而家焉。为人沉重简默，能词能歌，有乐府、隐语成集。】

　　贞元始祖谥宜公，嗜着《茶经》桑苎翁。父维扬典掾清名重，改淮南、江浙同，住杭城、家道松□。词诗歌唱，诗禅贯通，一代文风。

　　朱士凯【自幼意不俗，与人寡合。小曲极多，所编《升平乐府》甚工。类集群公隐语，标曰《包罗天地》，又有《谜韵》一集。】

　　梨园乐府永升平，沉默敦笃念信诚。《包罗天地》曹娥镜，诗禅隐语精，振江淮独步杭城。王彦中弓身侍，陈元赞拱手听，包贤□持拜先生。

　　王日华名晔。杭州人。体肥而善滑稽。能【词章乐府，临风对月之际，所作工巧。有与朱凯题《双渐小卿问答》，人多称赏。】

　　诗词华藻语言佳，独有西湖处士家，滑稽性格身肥大。《金斗遗事》厮问答，与朱士凯来往登达。珠玑梨绣，日精月华，免不得命掩黄沙。

　　吴纯卿【名朴。平江人。余至姑苏，与公相识。所作皆工巧，人多不及。】

　　行兵远祖习韬书，挂剑徐君信矣夫。文章光耀天之赋，生而知、为上乎。杜衡门养志姑苏。有学问多人贬妬，通性理甘贫晏居，天！天！其道何如。

　　○方今才人闻名而不相知者

　　高可道【小曲极多，皆行于世。】

　　董君瑞【冀州人。隐语、乐府多传江南。】

　　李邦杰【有隐语、乐府，人多传之。】

　　高安道【有《御史归庄》〔南吕〕、《破布衫》〔哨遍〕等曲行于世。】

　　乘除加减有盈亏，用舍行藏有道理，贤愚善恶合天地。四名公、行上纸笔，将高贤、文学出处标题。《鬼簿》上分开名姓，继先翁定了事迹，老夫将头尾挽吊收拾。

　　已上诸公卿大夫、高贤逸士鸿儒总括一篇：
　　锺君《鬼簿》集英才，声价云雷震九垓。衣襟金玉名仍在，着千年、遗万载。勾肆中般演诜谐。弹压着莺花寨，凭凌着烟月牌，留芳名纸上难揩。
　　
　　●録鬼簿续编

　　锺继先【名嗣成。古汴人。号丑斋。以明经累试于有司，数与心违，因杜门养浩然之志。着《録鬼簿》，实为己而发之，其德业辉光，文行温润，人莫能及。善音律，能隐语，有文集若干卷，藏于家。所编小令、套数极多，脍炙人口。惜其传奇皆在他处按行，故近者不知，人皆易之。后之君子，读其《鬼簿》则知其为人也。】

　　章台柳【寄情韩翊章台柳】
　　钱神论【讥货赂鲁褒钱神论】
　　蟠桃会【宴瑶池王母蟠桃会】
　　郑庄公【孝谏郑庄公】
　　斩陈余【韩信泜水斩陈余】
　　诈游云梦【汉高祖诈游云梦】
　　冯驩烧券

　　罗贯中【太原人。号湖海散人。与人寡合，乐府、隐语极为清新。与余为忘年交，遭时多故，各天一方。至正甲辰复会，别来又六十余年，竟不知其所终。】

　　风云会【赵太祖龙虎风云会】
　　蜚虎子【三平章死哭蜚虎子】
　　连环谏【忠正孝子连环谏】

　　汪元亨【饶州人浙江省掾，后徙居常熟。至正间与余交于吴门。有《归田録》一百篇行于世，见重于人。】

　　斑竹记【娥皇女英斑竹记】
　　仁宗认母
　　桃源洞【二人悮入武陵溪刘晨阮肇桃源洞】

　　谷子敬【金陵人。枢密院掾史。洪武初戍源时。明《周易》，通医道，口才捷利，乐府、隐语盛行于世。尝下堂而伤一足，终身有忧色，乃作〔耍孩儿〕乐府十四煞以寓其意，极为工巧。】

　　城南柳【西池母重会天上桃吕洞宾三度城南柳】
　　枕中记【终南山吕公云外游邯郸道卢生枕中记】
　　闹阴司【昌孔目雪恨闹阴司】
　　借尸还魂【司牡丹借尸还魂】
　　一门忠孝【卞将军一门忠孝】

　　丁野夫【西域人。故元西监生。羡钱塘山水之胜，因而家焉。动作有文，衣冠济楚。善丹青，小景皆取诗意。套数、小令极多，隐语亦佳，驰名寰海。】

　　俊憨子
　　赏西湖【月夜赏西湖】
　　清风领【写画清风领】
　　浙江亭【游赏浙江亭】
　　双鸾栖凤【碧梧堂双鸾栖凤】

　　邾仲谊【名经。陇右人。号观梦道士，又号西清居士。以儒业起为浙江省考试官，权衡允当，士林称之。侨居吴山之下，因而家焉。丰神潇洒，文质彬彬。为文章未尝停思，八分书极高，善琴操，能隐语。交余甚深，日相游览湖光山色于苏堤、林墓间，吟咏不辍于口。有《观梦》等集行于世，名重一时。所作乐府，特其余事云。】

　　三塔记【西湖三塔记】
　　鬼推门【胭脂女子鬼推门】
　　鸳鸯冢【死葬鸳鸯冢】

　　陆进之【嘉禾人。福建省都事。与余在武林会于酒边花下。好作诗，善文，多有乐府、隐语于时。】

　　升仙会【陈半街得悟到蓬莱韩湘子引度升仙会】
　　百花亭【血骷髅大闹百花亭】

　　李士英【钱塘人。以医道著名于时。天资明敏，秉性刚烈，人难犯之。所作隐语极妙，乐府亦多。】

　　折征衣
　　群花会
　　诗禅记【金章宗御赛诗禅记】

　　须子寿【杭州人。钱塘县吏。襟怀洒落，隐语精通。以事卒于金陵。】

　　渰水母【四州大圣渰水母】
　　碧梧堂【双鸾栖凤碧梧堂】

　　金文质【湖州人。性纯雅，于乡党恂恂如也，乡人皆重之。平生未尝轻诺。惜乎命薄，生不遇时。有乐府行于世。】

　　松阴记
　　娇红记【判仙凡彩笔木兰词誓死生锦片娇红记】
　　三官斋

　　汤舜民【象山人。号菊庄。补本县吏，非其志也。后落魄江湖间。好滑稽。与余交久而不衰。文皇帝在燕邸时，宠遇甚厚。永乐间，恩赉常及。所作乐府，套数、小令极多，语皆工巧，江湖盛传之。】

　　瑞仙亭
　　娇红记【次本】

　　杨景贤【名暹，后改名讷，号汝斋。故元蒙古氏。因从姐夫杨镇抚，人以杨姓称之。善琵琶，好戏谑，乐府出人头地。锦阵花营，悠悠乐志。与余交五十年。永乐初与舜民一般遇宠。后卒于金陵。】

　　天台梦【卢时长老天台梦】
　　生死夫妻
　　翫江楼【周月仙风波明月渡柳耆卿诗酒翫江楼】
　　偃时救驾
　　西湖怨【月夜西湖怨】
　　为富不仁【贪财汉为富不仁】
　　待子瞻【牡丹娇风魔禅衲佛印烧猪待子瞻】
　　三田分树【动神祗兄弟团圆感天地田真泣树】
　　西游记
　　红白蜘蛛
　　巫娥女【楚襄王梦会巫娥女】
　　保韩庄【一箭保韩庄】
　　刘行首【王祖师三化刘行首】
　　盗红绡【魔勒盗红绡】
　　鸳鸯宴【陶秀英鸳鸯宴】
　　东岳殿【大闹东岳殿】
　　海棠亭【月夜海棠亭】
　　两团圆【次本】

　　李唐宾【广陵人。号玉壶道人。淮南省宣使。与余交久而敬。衣冠济楚，人物风流，文章、乐府俊丽。】

　　梨花梦
　　梧桐叶【李云英风送梧桐叶】

　　陈伯将【无锡人。元进士。累官至河南参政，迁中书参知政事。至正辛卯，授行军司马参将。文章政事，一代典刑；和曲填词，乃其余事；打球蹴踘，举世服之。卒于军前，营中将士无不恸哭。】

　　悮入桃源【晋刘阮悮入桃源】

　　张鸣善【北方人。号顽老子。有《英华集》行于世。苏昌龄、杨廉夫拱手服其才。】

　　草园阁【十八公子大闹草园阁】

　　高茂卿【涿州人。】

　　两团圆【鸳鸯村夫妻双拆散翠红乡儿女两团圆】

　　刘君锡【燕山人。故元省奏，性差方介，人或有短，正色责之。隐语为燕南独步，人称为『白眉翁』。家虽甚贫，不屈节。时与邢允恭友让暨余辈交。风流怀抱，又自题一种。所作乐府，行于世者极多。】

　　东门宴【贤大夫疏广东门宴】
　　三丧不举【范尧夫全付麦舟石梦卿三丧不举】
　　来生债【灵昭女显化度丹霞庞居士悮放来生债】

　　陶国瑛【晋陵人。】

　　森罗殿【四鬼魂大闹森罗殿】

　　唐以初【名复。京口人。号冰壶道人。以后住金陵。吟卜诗，晓音律。】

　　四女争夫【陈子春四女争夫】

　　夏伯和【号雪蓑钓隐。松江人。乔木故家。一生黄金买笑，风流藴藉。文章妍丽，乐府、隐语极多。有《青楼集》行于世。杨廉夫先生，其西宾也。世以孔北海、陈孟公拟之。】

　　周德清【江右人。号挺斋。宋周美成之后。工乐府，善音律。病世之作乐府有逢双不对、衬字尤多、文律俱谬者，有韵脚用平上去不一而唱者，有句中用入声、拗而不能歌者，有歌其字、音非其字者，令人无所守，乃自着《中州韵》一帙，以为正语之本、变雅之端。其法以声之清浊，定字为阴阳，如高声从阳、低声从阴，使用字者随声高下，措字为词，各有攸当；以声之上下，分韵为平仄，如入声直促，难谐音调，故以韵之入声悉派三声，志以黑白，使用韵者随字阴阳，各有所协，则清浊得宜，上下中律，而无凌犯逆物之患矣。奎章虞公叙之以传于世。又自制为乐府甚多，回文、集句、连环、简梅、雪花诸体，皆作当世之人不能作者，有古乐府之风。《咏红指甲》云：『朱颜如退却，白首恐成空。』有言外之意。，切对有『残梅千片雪，爆竹一声雷。雪非雪，雷非雷。』皆佳作也。长篇短章，悉可为人作词之定格。故人皆谓：『德清之韵，不但中原，乃天下之正音也；德清之词，不惟江南，实天下之独步也。』信哉、信哉！】

　　刘廷信【先字廷玉。行五，身长而黑，人尽称『黑刘五舍』。与余先人至厚。风流藴藉，超出伦辈。风晨月夕，唯以填词为事。有『枕痕一线印香腮』〔双调〕，和者甚众，莫能出其右。又有『丝丝杨柳风』、『金风送晚凉』〔南吕〕等作，语极俊丽，举世歌之。兄廷干，任湖藩大参，因之卒于武昌。】

　　兰楚芳【西域人。江西元帅，功绩多着。丰神秀英，才思敏捷。刘廷信在武昌，赓和乐章，人多以元白拟之。时有名姬刘婆惜，筵间切脍，公因随口歌〔落梅风〕云：『金刀利，锦鲤肥，更那堪玉葱纤细。』刘接云：『得些醋来风韵美，试尝俺这家滋味。』才子佳人，诚不多见也。】

　　全子仁【名普庵撒里。高昌家秃兀儿氏。元赣州路监郡。资性聪敏，风流潇洒，时人莫能及也。其居官声名赫然。】

　　詹时雨【随父宦游福建，因而家焉。为人沉静寡言，才思敏捷。乐府极多，有《补西厢弈棊》并『银杏花凋残鸭脚黄』诸〔南吕〕行于世。】

　　刘士昌【宛平人。中书省掾，授府库院经历。洪武初与余相识。所作乐府，语极骈丽。有《四季》〔黄锺〕及『娇马衫』〔中吕〕传于世。】

　　花士良【高邮人。至正末从张士诚住吴下，为省都镇抚。天兵下浙西，洪武初擢知凤翔府事，引年归老，家于钱塘。公天资高迈，学术过人，孙吴之书、乐府隐语，靡不究意。善丹青，吹凤箫，弹紫檀槽，歌《白苎》词，万其佳趣，天下知名，时人戏呼为『花巧儿』。后以事死非命，士林中深痛惜之。】

　　宣庸甫【晋陵人。元末避兵居吴江。为人诚信质朴，善与人交。后还晋陵，日与诗人墨客讨论经史、商搉古今，或赋诗饮酒、填词歌曲、蹴踘吹箫，诚一代人物也。】

　　金元素【康里人氏，名哈剌。故元工部郎中，升参知政事。风流韫藉，度量宽洪，笑谈吟咏，别成一家。尝有《咏雪》〔塞鸿秋〕，为世絶唱。后随元驾北去，不知所终。】

　　金文石【元素之子也。至正间，与弟武石俱父荫补国子生。因其父北去，忧心成疾，卒于金陵。幼年从名姬顺时秀歌唱，其音调清巧，无毫厘之差，节奏抑扬或过之。及作乐府，名公大夫、伶伦等辈，举皆叹服。】

　　金尧臣【淮东人，住吴门。左司郎中。丰神秀拔，文有华藻，时人不及者多矣。乐府有『金人捧露盘』〔沉醉东风〕等行于世焉。】

　　盛从周

　　刘元臣

　　龚敬臣【任经历。】

　　龚国器【敬臣侄。】

　　赵元臣【任都事。俱淮南人。各有乐府、隐语行于世。】

　　臧彦洪

　　庄文昭【名麟。】

　　王文新【淮东人。兵乱居京江，杜门养素，不求闻达。《五经》博览，善诗，写羲献草。年八十余终于家。】

　　张伯刚【京口人。宋统制硬弓张之后。洪武初任临洮太守，政绩着闻。老归乡里，日与乡之士大夫登山临水，寄情诗酒，乐其余年。有文集行于世。乐府隐语亦多，特其余事耳。二子士伦、士开，俱有才名。】

　　王景榆【女真人。完颜氏。故元时其事镇江贰牧，因而家焉。公为人厚重，工诗嗜学，时人多不及。善乐府。尝被征至京，时厚得而归。与伯刚辈终日买舟载酒，吊古寻幽。与余交久而敬。惜乎乏后。后卒，婿唐士宇以子送终之。】

　　陈敬斋

　　月景辉【也里可温氏。居京江。与陈敬斋同接官，至令尹。公人物俊伟，襟怀洒落。吟诗和曲，笔不停思，尤善于隐语。与人交始终不渝其节。其视功名如敝履，盖时人多不及也。】

　　赛景初【西域人。大父，故元中书左丞；考，浙省平章政事。公天性聪明，姿状丰伟。幼从巙文忠公学书法，极为工妙，文忠深嘉之。后授常熟判官。遭世多故，老于钱塘西湖之滨。】

　　沐仲易【西域人。故元西监生。读书敏捷，工于诗，尤精书法，乐府、隐语皆能穷其妙，一时大夫士交口称叹。公貌伟隽，有自赋《大鼻子》〔哨遍〕，又有《破布衫》〔耍孩儿〕，盛行于世。】

　　虎伯恭【西域人。与弟伯俭、伯让以孝义相友爱，日以考经行史为事，发明性理之学。诗学韦、柳，字法献、羲，至于乐府、隐语，靡不究意。与余为忘年交，不时买舟载酒，作湖山之游。当时钱塘风流人物，咸以君之昆仲为首称云。】

　　魏士贤【高邮州人。元末避兵渡江，隐于苏门。充淮南省宣使。工乐府，善隐语。洪武初入国朝，占藉于句容白土，遂居然。】

　　王彦中【讳庸。武林人。通音律，善诗词。有《百梅藁》三百篇行于世。士林中皆推公为诗禅宗主云。】

　　徐景祥【钱塘人。与王彦中齐名。善乐府，工隐语。有诗谜一卷，曰《包罗天地》，传于世。】

　　丁仲明【徐景祥门弟子。极工于隐语，时人皆称『丁猜』。乐府小令亦多。此三先生与余交往五十年，今皆已矣，临风对月，老怀不无所感也，噫！】

　　沈士廉【名廉。钱塘县学生。治《毛诗》，工选诗，能小楷书，善画梅花，不下王元章，名重当时。洪武中拜监察御史，为事戍辽阳。永乐中徙金陵，为人所累而死，惜哉！】

　　俞行之【名用。临江人。博极群书，长于词诗，临池洒翰，一扫满轴。乐府小令极其工巧。善琴操，亦能写竹。时人不及者多矣。永乐中嘉其才，官以营膳大使。后家金陵。】

　　贾伯坚【名固。山东沂州人。任扬州路总管。善乐府，谐音律。有『朱砂渍玉鼎』〔庆元贞〕盛行于世。至初任满时，新太守到任，僚属设席于路后堂，庆新送旧。席间，新指上高竿为题，求公乐府，公不停思，咏〔水仙子〕一阕，满座称赏。后拜中书左参政事。其文章政绩，载诸列传可考。】

　　倪元镇【讳瓒。锡峰人。自号风月主人，又号云林子。兄文光为道録官，尝于常州玄妙观塑老君并七子听经。先生自幼读书，过目不忘。暨长，群书博极。爱作诗，不事雕琢；善写山水小景，自成家，名重海内。姑苏陆道判以子素■妻之。先生清眉秀目，丹口须髯，吴越人皆称为神仙中人。平居所用手帕、汗衫、衣袜、裹脚，俱以兰乌香熏之。善琴操，精音律。所作乐府有《送行》〔水仙子〕二篇，脍炙人口。后卒于荆溪。】

　　孙行简【金陵人。洪武初以才行任上元县县丞，急流勇退，变衣冠卜商，游湖海名山，胜处探览殆遍。足迹所至俱有词章纪述。有十数险韵〔满庭芳〕，底板皆『无梦到金銮』，盛行于世。尤善隐语。交余甚厚，与余子言、周仲彬、达古今、张碧山、魏文质、缪唐臣辈为诗禅友。后不相闻。】

　　徐孟曾【兰陵人。号爱梦。世业医。幼而颖悟，书史涉猎，医家诸书背诵。治人之疾，一诊视间决死生，犹烛照龟卜，士大夫多称誉之。平居好吟咏，乐府尤工。然其气岸高峻，时人以为矜傲，呼为『戆斋』。日与东廓唐永铭先生辈更唱迭和，浅斟低唱，以适其所乐而终焉。】

　　杨彦华【名贲。滁阳宦族也。自号春风道人。八岁能属文，甫弱冠，明《五经》。酷好吟咏。尝访桂潭和尚，一茶之顷，赓和百篇。洪武辛巳，以明经擢濮阳令。永乐初，改除赵府纪善。凡有著述，举皆右让，亲王亦礼重。然终不遂所志，怏怏成疾而逝。】

　　邾启文【仲谊之子。任中书宣使。文学过人，克继其父。亦善乐府、隐语。】

　　刘东生【名免。作《月下老定世间配耦》四套，极为骈丽，传诵人口。】

　　贾仲明【山东人。天性明敏，博究群书。善吟咏，尤精于乐章、隐语，尝侍文皇帝于燕邸，甚宠爱之，每有宴会，应制之作无不称赏。公丰神秀拔，衣冠济楚，量度汪洋，天下名士大夫咸与之相友。自号云水散人。所作传奇、乐府极多，骈丽工巧，有非他人之所及者。一时侪辈，率多拱手敬服以事之。后徙居兰陵，因而家焉。所著有《云水遗音》等集行于世。】

　　双坐化【行童尼士两归元紫竹琼梅双坐化】
　　裴度还带【长安市璚涯报恩山神庙裴度还带】
　　玉梳记【顾玉香双美锦堂欢荆楚臣重对玉梳记】
　　梅杏争春【金銮殿夫妻成配上林苑梅杏争春】
　　调风月【脱香风令风情花柳仙姑调风月】
　　七世冤家【死女云付三生恶梦癞曹司七世冤家】
　　碧桃花【玉重巧谤青云竹丘长三度碧桃花】
　　菩萨蛮【张云杰饱存君子志萧叔华寄情菩萨蛮】
　　玉壶春【玉壶春勑赐金花诰李素兰风月玉壶春】
　　双献头【淫心和尚早亏心命正性佳人双献头】
　　燕山怨【刘建中梦出手字记汤汝梅秋夜燕山怨】
　　燕山梦【甄秋峰诗酒漆园春顺时秀月夜燕山梦】
　　节妇牌【清廉太守行公案志烈夫人节妇牌】
　　双告状【弃心妇双负心屈死鬼双告状】

　　陈子一【号太朴生。】

　　薛伯安

　　董原庸

　　陈益初

　　冯彦恭

　　刘时中

　　成彦存

　　赵元重

　　陈大用【名枵。江陵人。】

　　张碧山

　　戴伯可
　
　　○诸公传奇失载名氏，并附于此

　　妳干儿【贤达妇悮失房下子踈财汉天赐妳干儿】
　　花下子【明散财天赐妳干儿暗团圆智藏花下子】
　　勘头巾【望京店庄家索冷债开封府张鼎勘头巾】
　　渔樵记【王道安水陆会宾友王鼎臣风雪渔樵记】
　　翫江亭【牛员外花下平康巷瘸李岳诗酒翫江亭】
　　相国寺【秦长老创盖会宾堂秦从僧大闹相国寺】
　　王公绰【王公绰破家财恨婆卖儿女没幸王公绰】
　　哑观音【西王母归元华阳女张古老度脱哑观音】
　　血手记【卢孔目智勘哑厮儿马均祥没幸血手记】
　　闹阴司【看经善友归佛教冤家债主闹阴司】
　　刘行首【王祖师单化邓夫人马丹阳三化刘行首】
　　货郎旦【抛家弃业李彦和风雨像生货郎旦】
　　桃花女【祭北斗七星老籛■〈坚〉破阴阳八卦桃花女】
　　云窗梦【张君卿奋登龙虎榜郑月莲秋夜云窗梦】
　　三负心【烟花妓女双逃走风月郎君三负心】
　　小孙屠【清官长智勘荒淫妇犯押狱盆吊小孙屠】
　　大报雠【狠毒继母生奸计没幸呆驴大报雠】
　　梧桐树【□秀才独折丹桂枝屎鸳鸯双镇梧桐树】
　　荆娘怨【三不知损石江四不知荆娘怨】
　　盆儿鬼【张■〈忄敝〉骨诉哀哀怨怨瓦窑神包待制断丁丁当当盆儿鬼】
　　村乐堂【掌法司吏大断案海门张仲村乐堂】
　　浮沤记【铁旛竿致命暗图财朱砂担滴水浮沤记】
　　鬼擘口【王员外身死错安头张小屠智赚鬼擘口】
　　生金阁【庞衙内打点没头鬼包待制智赚生金阁】
　　流星马【左贤王招百载桂枝节黄廷道走千里流星马】
　　闹元宵【猛烈士揜贼汉村姑儿闹元宵】
　　纸扇记【淋淋漓漓水布衫风风魔魔纸扇记】
　　鬼提牢【明正官人大断案清廉司吏鬼提牢】
　　鸳鸯被【黄金殿名题龙虎榜玉清庵错送鸳鸯被】
　　四国旦【八十知风流五变妆十样配像生四国旦】
　　森罗殿【穷才子不幸死囚牢阮提举鬼闹森罗殿】
　　马陵道【孙膑悔下云梦山庞涓夜走马陵道】
　　还牢旦【月下朱公大报恩镇山夫人还牢旦】
　　明昌梦【陆正官分豁是非场孙孔目智赚明昌梦】
　　送寒衣【范杞良一命亡沙塞孟江女千里送寒衣】
　　托妻寄子【大丈夫重义踈财死生交托妻寄子】
　　留鞋记【郭明卿灯宵悮佳期王月英元夜留鞋记】
　　衣锦还乡【秦张仪为官忘旧冻苏秦衣锦还乡】
　　替杀妻【贤明待制番疑狱刎头张千替杀妻】
　　孟光举案【义烈士梁鸿作歌贤达妇孟光举案】
　　挝怨鼓【病秦琼打奸臣老敬德挝怨鼓】
　　合同文字【伯娘妬亲生侄儿清官断合同文字】
　　盗骨殖【杀人和尚退敌兵放火孟良盗骨殖】
　　心猿意马【汉锺离赴紫府瑶池蓝采和锁心猿意马】
　　后姚婆【贤妳娘单教前家子女学士三劝后姚婆】
　　杀狗劝夫【王翛然屏邪归正贤达妇杀狗劝夫】
　　云台观【各分离配匹复团圆人不知大闹云台观】
　　磨刀劝妇【生分妇合药害姑孝顺子磨刀劝妇】
　　闹法场【五十九因兄配荆州孝王贵救□闹法场】
　　永不分别【令史检户婚文书清官断永不分别】
　　婢生子【动人情天赐妳干女感药王神救婢生子】
　　荆娘盗果【义烈夫士廉休妻贤达妇荆娘盗果】
　　消灾寺【宋公明复打祝家庄鲁智深大闹消灾寺】
　　蔡顺分椹【起义心樊崇助粟行孝道蔡顺分椹】
　　衣袄车【刘庆重征延安府狄青复夺衣袄车】
　　水里报冤【宋江岸上加兵张顺水里报冤】
　　独角牛【诸直社火初献仁安殿刘千和尚病打独角牛】
　　目连救母【发慈悲观音度生行孝道目连救母】
　　括罟旦【风雪当站兀剌赤像生番语括罟旦】
　　博望烧屯【关云长白河放水诸葛亮博望烧屯】
　　开封府【包龙图威振汴梁城神奴儿鬼闹开封府】
　　仁义礼智【陶伯龄赚甲袍马令拂尘子□仁义礼智】
　　闹法场【双不孝逆子遭刑宪四颗头任千闹法场】
　　飞刀对箭【薛仁贵三定天山莫离支飞刀对箭】
　　延安府【众宰相聚集待漏院十探子大闹延安府】
　　三虎下山【好结义一身系狱争报恩三虎下山】
　　黄花峪【黑旋风救搭李幼奴鲁智深大闹黄花峪】
　　私下三关【王枢密知流二国杨六郎私下三关】
　　杜鹃啼【楚金仙月夜杜鹃啼】
　　存孝打虎【雁门关存孝打虎】
　　两团圆【金斗郡夫妻双拆散豫章城人月两团圆】
　　四圣归天【皮场庙四圣归天】
　　刑台记【天寿太子刑台记】
　　兴兵完楚【申包胥兴兵完楚】
　　叁件寳【宋仁宗御断六花王包待制智赚三件寳】
　　盗虎皮【人头峰崔生盗虎皮】
　　斩蔡阳
　　相国寺【赛曾参险钉远乡牌罗李郎大闹相国寺】

　　增补本録鬼簿








繁本録鬼簿

　　●目录

　　録鬼簿序
　　新编録鬼簿卷上
　　　前辈已死名公有乐府行于世者
　　　方今名公
　　　前辈已死名公才人有所编传奇行于世者
　　新编録鬼簿卷下
　　　方今已亡名公才人余相知者，为之作传，以〔凌波曲〕吊之
　　　已死才人不相知者
　　　方今才人相知者，纪其姓名行实并所编
　　　方今才人闻名而不相知者
　　后序

　　●録鬼簿序

　　贤愚寿夭、死生祸福之理，固兼乎气数而言，圣贤未尝不论也。盖阴阳之诎伸，即人鬼之生死，人而知夫生死之道，顺受其正，又岂有岩墙桎梏之厄哉！虽然，人之生斯世也，但以已死者为鬼，而不知未死者亦鬼也。酒罂饭囊、或醉或梦、块然泥土者，则其人与已死之鬼何异？此固未暇论也。其或稍知义理，口发善言，而于学问之道，甘于暴弃，临终之后，漠然无闻，则又不若块然之鬼为愈也。予尝见未死之鬼吊已死之鬼，未之思也，特一间耳。独不知天地开辟，亘古及今，自有不死之鬼在。何则？圣贤之君臣、忠孝之士子，小善大功、着在方册者，日月炳焕，山川流峙，及乎千万劫无穷已，是则虽鬼而不鬼者也。余因暇日，缅怀故人，门第卑微，职位不振，高才博识，俱有可録，岁月弥久，湮没无闻，遂传其本末，吊以乐章，复以前乎此者，叙其姓名，述其所作，冀乎初学之士，刻意词章，使冰寒于水，青胜于蓝，则亦幸矣。名之曰《録鬼簿》。嗟乎！余亦鬼也，使已死未死之鬼，作不死之鬼，得以传远，余又何幸焉！若夫高尚之士、性理之学，以为得罪于圣门者，吾党且噉蛤蜊，别与知味者道。
　　至顺元年龙集庚午月建甲申二十二日辛未古汴锺嗣成序。

　　●新编録鬼簿卷上
　　
　　○前辈已死名公有乐府行于世者

　　董解元【大金章宗时人，以其创始，故列诸首。】
　　太保刘公秉忠
　　商政叔学士
　　杜善夫散人
　　阎仲章学士
　　张子益平章
　　王和卿学士
　　盍志学学士
　　杨西庵参政
　　胡紫山宣慰【少凯】
　　卢踈斋学士【处道】
　　姚牧庵参政
　　徐子方宪使
　　不忽木平章
　　史中丞
　　张九元帅
　　荆干臣参政
　　陈草庵中丞
　　张梦符宪使
　　陈国寳宪使
　　刘中庵承旨
　　马彦良都事
　　赵子昂承旨
　　阚彦举学士
　　白无咎学士
　　滕玉霄应奉
　　邓玉宾同知
　　冯海粟待制
　　贯酸斋学士
　　曹光辅学士
　　郝新斋左丞
　　
　　○方今名公

　　曹以斋尚书【克明】
　　刘时中待制
　　萨天锡照磨
　　李溉之学士
　　曹子贞学士
　　马昂夫总管
　　班恕斋知州【彦功】
　　冯雪芳府判
　　王继学中丞

　　右前辈公卿居要路者，皆高才重名，亦于乐府留心。盖文章政事，一代典刑，乃平日之所学；而歌曲词章，由于和顺积中，英华自然发外。自有乐章以来，得其名者止于此。盖风流藴藉，自天性中来；若夫村朴鄙陋，固不必论也。

　　○前辈已死名公才人有所编传奇行于世者

　　关汉卿【大都人。太医院尹。号已斋叟。】

　　关张双赴西蜀梦
　　董解元醉走柳丝亭
　　丙吉教子立宣帝
　　薄太后走马救周勃
　　太常公主认先皇
　　曹太后死哭刘夫人
　　荒坟梅竹鬼团圆
　　徐夫人雪恨万花堂
　　闺怨佳人拜月庭
　　吕蒙正风雪破窑记
　　风月状元三负心
　　晏叔元风月鹧鸪天
　　没兴风雪瘸马记
　　钱大尹智宠谢天香
　　金银交钞三告状
　　姑苏台范蠡进西施
　　苏氏进织锦回文
　　开封府萧王勘龙衣
　　介休县敬德降唐
　　杜蘂娘智赏金线池
　　升仙桥相如题柱
　　金谷园緑珠坠楼
　　汉匡衡凿壁偷光
　　柳花亭李婉复落娼
　　风雪狄梁公
　　望江亭中秋切鲙旦
　　甲马营降生赵太祖
　　贤孝妇风雪双驾车
　　屈勘宣华妃
　　双提尸冤报汴河冤
　　月落江梅怨
　　老女壻金马玉堂春
　　烟月救风尘
　　宋上皇御断姻缘簿
　　管宁割席
　　崔玉箫担水浇花旦
　　晋国公裴度还带
　　隋炀帝牵龙舟
　　白衣相高凤漂麦
　　唐明皇哭香囊
　　孙康暎雪
　　唐太宗哭魏征
　　邓夫人哭存孝
　　关大王单刀会
　　温太真玉镜台
　　武则天肉醉王皇后
　　翠华妃对玉钗
　　汉元帝哭昭君
　　刘盼盼闹衡州
　　刘夫人救哑子
　　吕无双铜瓦记
　　风流孔目春衫记
　　萱草堂玉簪记
　　钱大尹鬼报绯衣梦
　　醉娘子三撇嵌
　　楚云公主酹江月
　　诈妮子调风月
　　鲁元公主三噉赦

　　高文秀【东平人。府学生。早卒。】

　　黑旋风斗鸡会
　　黑旋风诗酒丽春园
　　黑旋风穷风月
　　黑旋风大闹牡丹园
　　黑旋风乔教学
　　黑旋风敷演刘耍和
　　黑旋风双献头
　　老郎君养子不及父
　　病樊哙打吕胥
　　黑旋风借尸还魂
　　刘先主襄阳会
　　禹王庙霸王举鼎
　　穷秀才双弃瓢
　　忠义士班超投笔
　　烟月门神诉冤
　　五凤楼潘安掷果
　　须贾谇范睢
　　好酒赵元遇上皇
　　周瑜谒鲁肃
　　木叉行者锁水母
　　伍子胥弃子走樊城
　　豹子尚书谎秀才
　　豹子秀才不当差
　　太液池儿女并头莲
　　豹子令史干请俸
　　风月害夫人
　　相府门廉颇负荆
　　郑元和风雪打瓦罐
　　御史台赵尧辞金
　　醉秀才戒酒论杜康
　　志公和尚开哑禅
　　宣帝问张敞画眉

　　郑廷玉【彰德人。】

　　楚昭王踈者下船
　　宋上皇御断金凤钗
　　齐景公驷马奔阵
　　包待制智勘后庭花
　　采石渡渔父辞剑
　　吹箫女悔教凤凰儿
　　冷脸刘斌料到底
　　尉迟公鞭打李道焕
　　布袋和尚忍字记
　　子父梦秋夜栾城驿
　　孟县宰因祸致福
　　卖儿女没兴王公绰
　　风月郎君双教化
　　一百二十行贩扬州
　　冤报冤贫儿乍富
　　看钱奴冤家债主
　　曹伯明复勘赃
　　汉高祖哭韩信
　　风月七真堂
　　萧丞相复勘赃
　　孙恪遇猿
　　孟姜女送寒衣
　　奴杀主因福折福

　　白仁甫【文举之子。名朴。真定人。号兰谷先生。赠嘉议大夫、太常礼仪院卿。】

　　秋江风月凤凰船
　　唐明皇秋夜梧桐雨
　　鸳鸯简墙头马上
　　韩翠苹御水流红叶
　　唐明皇游月宫
　　董秀英花月东墙记
　　汉高祖斩白蛇
　　祝英台死嫁梁山伯
　　阎师道赶江
　　楚庄王夜宴絶缨会
　　萧翼智赚兰亭记
　　泗上亭长
　　崔护谒浆
　　苏小小月夜钱塘梦
　　薛琼琼月夜银筝怨

　　庾吉甫【名天锡。大都人。中书省掾，除员外郎、中山府判。】

　　常何荐马周
　　隋炀帝江月锦帆舟
　　裴航遇云英
　　孟尝君鸡鸣度关
　　列女青绫台
　　会稽山买臣负薪
　　玉女琵琶怨
　　薛昭误入兰昌宫
　　秋夜凌波梦
　　封骘先生骂上元
　　英烈士周处三害
　　杨太真霓裳怨
　　秋月蕊珠宫
　　苏小卿丽春园
　　杨太真华清宫

　　马致远【大都人。号东篱。任江浙行省务官。】

　　刘阮误入桃源洞
　　吕太后人彘戚夫人
　　江州司马青衫泪
　　风雪骑驴孟浩然
　　吕洞宾三醉岳阳楼
　　王祖师三度马丹阳
　　太华山陈抟高卧
　　孟朝云风雪岁寒亭
　　冻吟诗踏雪寻梅
　　吕蒙正风雪斋后钟
　　大人先生酒德颂
　　孤雁汉宫秋

　　李文蔚【真定人。江州路瑞昌县尹。】

　　张子房圯桥进履
　　汉武帝死哭李夫人
　　谢安东山高卧【赵公辅次本监咸韵】
　　蔡逍闲醉写石州慢
　　谢玄破苻坚
　　卢亭亭担水浇花旦
　　金水题红怨
　　燕青射雁
　　秋夜芭蕉雨
　　报冤台燕青扑鱼
　　风雪推车记
　　濯锦江鱼雁传情

　　李直夫【女直人。德兴府住。即蒲察李五。】

　　武元皇帝虎头牌
　　颖考叔孝谏庄公
　　风月郎君怕媳妇
　　邓伯道弃子留侄
　　宦门子弟错立身
　　尾生期女渰蓝桥
　　歹斗娘子劝丈夫
　　念奴教乐府
　　俏郎君占断风光好
　　晏叔原风月夕阳楼
　　谎郎君败坏尽风光好

　　吴昌龄【西京人。】

　　唐三藏西天取经
　　张天师夜祭辰钩月
　　浣纱女抱石投江
　　鬼子母揭钵记
　　那咤太子眼睛记
　　狄青扑马
　　浪子回回赏黄花
　　货郎末泥
　　月夜走昭君

　　王实甫【大都人。】

　　东海郡于公高门
　　韩彩云丝竹芙蓉亭
　　孝父母明达卖子
　　崔莺莺待月西厢记
　　曹子建七步成章
　　苏小卿月夜贩茶舡
　　才子佳人拜月亭
　　四大王歌舞丽春堂
　　赵光普进梅谏
　　吕蒙正风雪破窑记
　　陆绩怀橘
　　诗酒丽春园
　　双蕖怨
　　娇红记

　　武汉臣【济南府人。】

　　抱侄携男鲁义姑
　　赵太祖创立天子班
　　虎牢关三战吕布【郑德辉次本】
　　郑琼娥梅雪玉堂春
　　女元帅挂甲朝天
　　谢琼双千里关山怨
　　曹伯明错勘赃【次本】
　　四哥哥神助提头鬼
　　穷韩信登坛拜将
　　散家财天赐老生儿

　　王仲文【大都人。】

　　淮阴县韩信乞食
　　齐贤母三教王孙贾
　　洛阳令董宣强项
　　诸葛亮秋风五丈原
　　感天地王祥卧冰
　　赵太祖夜斩石守信
　　七星坛诸葛祭风
　　救孝子烈母不认尸
　　汉张良辞朝归山
　　孟月梅写恨锦香亭

　　李寿卿【太原人。将仕郎，除县丞。】

　　说专诸伍员吹箫
　　鼓盆歌庄子叹骷髅
　　月明三度临岐柳
　　司马昭复夺受禅台
　　舡子和尚秋莲梦
　　吕太后夜镇鉴湖亭
　　吕太后定计斩韩信
　　吕无双远波亭
　　吕太后祭浐水
　　辜负吕无双【与《远波亭》关目同】

　　尚仲贤【真定人。江浙行省务官。】

　　陶渊明归去来词
　　海神庙王魁负桂英
　　凤凰坡越娘背灯
　　张生煮海
　　洞庭湖柳毅传书
　　崔护谒浆【十六曲次本】
　　没兴花前秉烛旦
　　武成庙诸葛论功
　　尉迟恭三夺■〈木朔〉
　　汉高祖濯足气英布

　　石君寳【平阳人。】

　　鲁大夫秋胡戏妻
　　李亚仙诗酒曲江池
　　吕太后醢彭越
　　赵二世醉走雪香亭
　　柳眉儿金钱记
　　张天师断岁寒三友
　　穷解子红绡驿
　　东吴小乔哭周瑜
　　士女秋香怨
　　诸宫调风月紫云亭

　　杨显之【大都人。与汉卿莫逆交，凡有珠玉，与公较之。】

　　临江驿潇湘夜雨
　　萧县君风雪酷寒亭
　　丑驸马射金钱
　　蒲鲁忽刘屠大拜门
　　黑旋风乔断案
　　大报冤两世辨刘屠
　　刘泉进瓜
　　借通县跳神师婆旦

　　纪天祥【大都人。与李寿卿、郑廷玉同时。】

　　赵氏孤儿冤报冤
　　韩湘子三度韩退之
　　曹伯明错勘赃
　　信安王断复贩茶舡
　　李元真松阴记
　　驴皮记

　　于伯渊【平阳人。】

　　丁香回回鬼风月
　　莽和尚复夺珍珠旗
　　吕太后饿刘友
　　尉迟公病立小秦王
　　白门斩吕布
　　狄梁公智斩武三思

　　戴善甫【真定人。江浙行省务官。】

　　陶秀实醉写风光好
　　关大王三捉红衣怪
　　柳耆卿诗酒翫江楼
　　伯瑜泣杖
　　诸宫调风月紫云亭

　　王廷秀【山东益都人。淘金千户。】

　　秦始皇坑儒焚典
　　周亚夫屯细柳营
　　石头和尚草庵歌
　　盐客三告状

　　张时起【字才英。东平府学生。长芦居】

　　霸王垓下别虞姬
　　昭君出塞
　　赛花月秋千记【六折】
　　沈香太子劈华山

　　费唐臣【大都人。君祥之子。】

　　苏子瞻风雪贬黄州
　　斩邓通
　　汉丞相韦贤籯金

　　赵子祥

　　太祖夜斩石守信【次本】
　　崔和担土
　　风月害夫人【次本】

　　姚守中【洛阳人。牧庵学士侄。平江路吏。】

　　褚遂良扯诏立东宫
　　神武门逄萌挂冠
　　汉太守郝廉留钱

　　李好古【保定人。】

　　巨灵劈华岳
　　张生煮海
　　赵太祖镇凶宅

　　赵文殷【彰德人。教坊色长。】

　　张果老度脱哑观音
　　渡孟津武王伐纣
　　宦门子弟错立身【次本】

　　张国寳【大都人。即喜时丰。教坊管勾。】

　　相国寺公孙汗衫记
　　汉高祖衣锦还乡
　　薛仁贵衣锦还乡

　　红字李二【京兆人。教坊刘耍和壻。】

　　折担儿武松打虎
　　病扬雄
　　板踏儿黑旋风

　　花李郎【刘耍和壻。】

　　莽张飞大闹相府院
　　撇操判官钉一钉

　　赵天锡【汴梁人。镇江府判。】

　　试汤饼何郎傅粉
　　贾爱卿金钗剪烛

　　梁进之【大都人。警巡院判，除县尹，又除大兴府判，次除知和州。与汉卿世交。】

　　东海郡于公高门【旦本】
　　赵光普进梅谏

　　王伯成【涿州人。有《天寳遗事》诸宫调行于世。】

　　李太白贬夜郎
　　张骞泛浮槎

　　孙仲章【大都人。】

　　金章宗断遗留文书
　　卓文君白头吟

　　赵明道【大都人。】

　　韩湘子三赴牡丹亭
　　陶朱公范蠡归湖

　　赵公辅【平阳人。儒学提举。】

　　晋谢安东山高卧【次本】
　　栖凤堂倩女离魂

　　李子中【大都人。知事除县尹。】

　　贾充宅韩寿偷香
　　崔子弑齐君

　　李进取【大名人。官医大夫。】

　　神龙殿栾巴噀酒
　　穷解子破伞雨
　　司马昭复夺受禅台

　　岳伯川【济南人。】

　　罗光远梦断杨贵妃
　　吕洞宾度铁拐李岳

　　康进之【棣州人。】

　　梁山泊黑旋风负荆
　　黑旋风老收心

　　顾仲清【东平人。清泉场司令。】

　　荥阳城火烧纪信
　　陵母伏剑

　　石子章【大都人。】

　　黄贵娘秋夜竹窗雨
　　秦翛然竹坞听琴

　　侯正卿【真定人。号艮斋先生。】

　　关盼盼春风燕子楼

　　史九散仙【真定人。武昌万户。】

　　花间四友庄周梦

　　孟汉卿【亳州人。】

　　张鼎智勘魔合罗

　　李宽甫【大都人。刑部令史，除庐州合淝县尹。】

　　汉丞相丙吉问牛喘

　　李行甫【绛州人。】

　　包待制智赚灰栏记

　　费君祥【大都人。唐臣父。与汉卿交。有《爱女论》行于世。】

　　才子佳人菊花会

　　江泽民【真定人。】

　　糊突包待制

　　陈宁甫【大名人。】

　　风月两无功

　　陆显之【汴梁人。有《好儿赵正》话本。】

　　宋上皇碎冬凌

　　狄君厚【平阳人。】

　　晋文公火烧介子推

　　孔文卿【平阳人。】

　　秦太师东窗事犯

　　张寿卿【东平人。江浙省掾史。】

　　谢金莲诗酒红梨花

　　刘唐卿【太原人。皮货所提举。在王彦博左丞席上曾咏「博山铜、细袅香风」者。】

　　李三娘麻地捧印
　　蔡顺摘椹养母

　　彭伯威【保定人。】

　　四不知月夜京娘怨

　　李时中【大都人。中书省掾，除工部主事。】

　　开坛阐教黄粮梦【第一折马致远第二折李时中第三折花李郎学士第四折红字李二】

　　右前辈编撰传奇名公，仅止于此。才难之云，不其然乎？余僻处一隅，闻见浅陋，散在天下，何地无才？盖闻则必达，见则必知。姑叙其姓名于右。其所编撰，余友陆君仲良，得之于克斋先生吴公，然亦未尽其详。余生也晚，不得预几席之末，不知出处，故不敢作传以吊云。

　　●新编録鬼簿卷下
　
　　○方今已亡名公才人余相知者，为之作传，以〔凌波曲〕吊之

　　宫大用，名天挺。大名开州人。历学官，除钓台书院山长。为权豪所中，事获辩明，亦不见用。卒于常州。先君与之莫逆交，故余常得侍坐，见其吟咏。文章笔力，人莫能敌；乐章歌曲，特余事耳。
　　宋仁宗御览托公书
　　会稽山越王尝胆
　　宋上皇御赏凤凰楼
　　死生交范张鸡黍
　　严子陵钓鱼台
　　济饥民汲黯开仓
　　豁然胸次扫尘埃，久矣声名播省台。先生志在乾坤外，敢嫌天地窄。更词章压倒元白。凭心地，据手策，数当今无此英才。

　　郑德辉，名光祖。平阳襄陵人。以儒补杭州路吏。为人方直，不妄与人交，故诸公多鄙之，久则见其情厚，而他人莫之及也。病卒，火葬于西湖之灵芝寺。诸公吊送，各有诗文。公之所作不待备述，名香天下，声振闺阁，伶伦辈称『郑老先生』，皆知其为德辉也。惜乎所作贪于俳谐，未免多于斧凿，此又别论焉。
　　李太白醉写秦楼月
　　丑齐后无盐破连环
　　陈后主玉树后庭花
　　放太甲伊尹扶汤
　　三落水鬼泛采莲舡
　　秦赵高指鹿为马
　　梅香翰林风月
　　崔怀寳月夜闻筝
　　醉思乡王粲登楼
　　辅成王周公摄政
　　王太后摔印哭孺子
　　迷青琐倩女离魂
　　虎牢关三战吕布【末旦头折次本】
　　齐景公哭晏婴
　　谢阿蛮梨园乐府
　　周亚夫细柳营
　　紫云娘
　　乾坤膏馥润肌肤，锦绣文章满肺腑，笔端写出惊人句。解番腾、今共古，名词场老将伏输。《翰林风月》，《梨园乐府》，端的是曾下工夫。

　　金志甫，名仁杰。杭州人。余自幼时闻公之名，未得与之见也。公小试钱谷，给由江浙，遂一见，如平生欢。交往二十年如一日。天历元年戊辰冬，授建康崇宁务官，明年己巳正月叙别，三月，其二子护柩来杭，知公气中而卒。呜呼，惜哉！所述虽不骈丽，而其大槩多有可取焉。
　　玉津园智斩韩太师
　　秦太师东窗事犯【喜春来按】
　　萧何月夜追韩信
　　周公旦抱子设朝
　　长孙皇后鼎镬谏
　　蔡琰还朝【次本】
　　苏东坡夜宴西湖梦
　　心交元不问亲踈，契饮那能较有无。谁知一上金陵路，叹亡之命矣夫。梦西湖何不归欤？魂来处，返故居，比梅花想更清癯。

　　范子安，名康。杭州人。明性理，善讲解，能词章，通音律。因王伯成有《李太白贬夜郎》，乃编《杜子美游曲江》，一下笔即新奇，盖天资卓异，人不可及也。
　　陈季卿悟道竹叶舟
　　曲江池杜甫游春
　　诗题雁塔写秋空，酒满■〈舟光〉舡棹晚风，诗筹酒令闲吟咏。占文场、第一功，扫千军笔阵元戎。龙蛇梦，狐兔踪，半生来弹指声中。

　　曾瑞卿，名瑞。大兴人。自北来南，喜江浙人才之多，羡钱塘景物之盛，因而家焉。神采卓异，衣冠整肃，优游于市井，洒然如神仙中人。志不屈物，故不愿仕，自号褐夫。江淮之达者，岁时馈送不絶，遂得以徜徉卒岁。临终之日，诣门吊者以千数。余尝接见音容，获承言话，勉励之语，润益良多。公善丹青，能隐语，小曲有《诗酒余音》行于世。
　　才子佳人误元宵
　　江湖儒士慕高名，市井儿童诵瑞卿。衣冠济楚人钦敬，更心无宠辱惊。乐幽闲不解趋承。身如在，死若生，想音容犹见丹青。

　　沈和甫，名和。杭州人。能词翰，善谈谑，天性风流，兼明音律。以南北调合腔，自和甫始，如《潇湘八景》、《欢喜冤家》等曲，极为工巧。后居江州，近年方卒。江西称为『蛮子关汉卿』者是也。
　　祈甘雨货郎朱蛇记
　　徐驸马乐昌分镜记
　　郑玉娥燕山逢故人
　　闹法场郭兴阿杨
　　欢喜冤家
　　五言尝写和陶诗，一曲能传冠柳词，半生书法欺颜字。占风流、独我师，是梨园南北分司。当时事，仔细思，细思量不似当时。

　　鲍吉甫，名天佑。杭州人。初业儒，长事吏，簿书之役，非其志也。跬步之间，惟务搜奇索古而已。故其编撰，多使人感动咏叹。余尝与之谈论节要，至今得其良法。才高命薄，今犹古也，竟止昆山州吏而卒。
　　王妙妙死哭秦少游
　　史鱼尸谏卫灵公
　　忠义士班超投笔
　　贪财汉为富不仁
　　摘星楼比干剖腹
　　英雄士杨震辞金
　　汉丞相宋弘不谐
　　孝烈女曹娥泣江
　　平生词翰在宫商，两字推敲付锦囊。耸吟肩有似风魔状，苦劳心、呕断肠。视荣华总是干忙。谈音律，论教坊，唯先生占断排场。

　　陈存甫，名以仁。杭州人。以家务雍容，不求闻达。日与南北士大夫交游，僮仆辈以茶汤酒果为厌，公未尝有难也，然其名因是而愈重。能博古，善讴歌。其乐章间出一二，俱有骈丽之句。
　　十八骑误入长安
　　锦堂风月
　　钱塘风物尽飘零，赖有斯人尚老成。为朝元恐负虚皇命，凤箫寒、鹤梦惊，驾天风直上蓬瀛。芝堂静，蕙帐清，照虚梁落月空明。

　　范冰壶，名居中，字子正，冰壶其号也。杭州人。父玉壶，前辈名儒，假卜术为业，居杭之三元楼前。每岁元夕，必以时事题于灯纸之上，杭人聚观，远近皆知父子之名。公精神秀异，学问该博，尝出大言矜肆，以为笔不停思，文不阁笔。诸公知其有才，不敢难也。善操琴，能书法。其妹亦有文名，大德年间被旨赴都，公亦北行。以才高不见遇，卒于家。有乐府及南北腔行于世。
　　向歆传业振家声，羲献临池播令名。操焦桐只许知音听，售千金、价未轻。有谁如父子才能。冰如玉，玉似冰，暎壶天表里澄清。

　　施君美，名惠。杭州人。居吴山城隍庙前，以坐贾为业。公巨目美髯，好谈笑。余尝与赵君卿、陈彦实、颜君常至其家，每承接款，多有高论。诗酒之暇，惟以填词和曲为事。有《古今砌话》，亦成一集，其好事也如此。
　　道心清静絶无尘，和气雍容自有春。吴山风月收拾尽，一篇篇、字字新。但思君赋尽停云。三生梦，百岁身，到头来衰草荒坟。

　　黄德润，名天泽。杭州人。和甫沈公同母弟也。风流酝藉，不减其兄。幼年屑就簿书，先在漕司，后居省府，郁郁不得志。阶山听补州吏，又不获用，咄咄书空而已，然亦竟不归而终。公有乐府，播于世人耳目，无贤愚皆称赏焉。
　　一心似水道为邻，四体如春德润身。风流才调真英俊，轶前车、继后尘。谩苍天委任斯文。岐山凤，鲁甸麟，时有亨屯。

　　沈拱之，名拱。杭州人。天资颖悟，文质彬彬，然惟不能俯仰，故不愿仕。所编乐府最多。以老无后，病无所归，存甫馆于家，不旬日而亡。存甫殡送之，重友谊也。
　　掀髯得句细推敲，举笔为文善解嘲。天生才艺藏怀抱，奈玉石相混淆，更多逢世事咬嗃。蜂为市，燕有巢，吊斜阳缓步西郊。

　　赵君卿，名良弼。东平人。总角时与余同里闬，同发蒙，同师邓善之、曹克明、刘声之三先生，又于省府同笔砚。公经史问难、诗文酬唱，及乐章小曲，隐语传奇，无不究竟。所编《梨花雨》，其辞甚丽。后补嘉兴路吏，迁调杭州。天历元年冬卒于家。公之风流酝藉，开怀待客，人所不及，然亦以此见废。能裁字，善丹青，但以末技，故不备録。
　　春夜梨花雨
　　闲中袖手刻新词，醉后挥毫写旧诗，两般总是龙蛇字。不风流、难会此，更文才宿世天资。感夜雨梨花梦，叹秋风两鬓丝，住人间能有多时？

　　陈彦实，名无妄。东平人。与余及君卿同舍。性资沉重，事不苟简，以苛刻为务，讦直为忠。与人寡合，人亦难之。公于乐府、隐语无不用心。补衢州路吏，后迁婺州，升浙东宪吏，调福建道。天历二年三月，以忧卒，其弟彦正殡葬之。乐府甚多，惜乎其不甚传也。
　　府垣岁月露忠肝，宪幕冰霜岂汗颜。何其薏苡生谗间，甘心愿就闲。转回头梦入槐安。后会何时再，英灵甚日还，望东南翘首三山。

　　廖弘道，名毅。建康人。泰定三年丙寅春，因余友周仲彬与之会，即叙平生欢。时出一二旧作，皆不凡俗。如〔越调〕『一点灵光』，借灯为喻；〔仙吕?赚煞〕曰：『因王魁浅情，将桂英薄幸，致令得泼烟花不重俺俏书生。』发越新鲜，皆非蹈袭。天历二年春，抱疾丧于友人江汉卿家。汉卿与黄焕章买棺具敛，召其亲来，火葬城外寺中。公能书，善行文，不幸早卒。题伍王庙壁有〔折桂令〕一曲，及有絶句：『浩浩凌云志，巍巍报国心。忠魂与潮汐，万古不消沉。』其感慨激烈，徒增怅怏。噫！天之生物也，裁成辅相以左右民，奈何如是之偏戾也！人犹有所憾者，良以此夫！
　　人间未得注金瓯，天上先教记玉楼。恨苍穹不与斯人寿，未成名、一土丘，叹平生壮志难酬。朝还暮，春又秋，为思君泪满鹴裘。

　　乔梦符，名吉甫。太原人。号笙鹤翁，又号惺惺道人。美容仪，能词章，以威严自饬，人敬畏之。居杭州太乙宫前。有《题西湖》〔梧叶儿〕百篇，名公为之序。江湖间四十年欲刊所作，竟无成事者。至正五年二月，病卒于家。
　　怨风月娇云认玉钗
　　玉箫女两世姻缘
　　杜牧之诗酒扬州梦
　　死生交托妻寄子
　　马光祖勘风情
　　荆公遣妾
　　唐明皇御断金钱记
　　节妇牌
　　贤孝妇
　　九龙庙
　　燕乐毅黄金台
　　平生湖海少知音，几曲宫商大用心。百年光景还争甚，空赢得、雪鬓侵。跨仙禽路遶云深。欲挂坟前剑，重听膝上琴，漫携琴载酒相寻。

　　睢景臣，后字景贤。大德七年，公自维扬来杭州，余与之识。自幼读书，以水沃面，双眸红赤，不能远视。心性聪明，酷嗜音律。维扬诸公俱作《高祖还乡》套数，惟公〔哨遍〕制作新奇，皆出其下。又有〔南吕?一枝花〕《题情》云：『人闲燕子楼，被冷鸳鸯锦，酒空鹦鹉盏，钗折凤凰金。』亦为工巧，人所不及也。
　　楚大夫屈原投江
　　莺莺牡丹记
　　千里投人
　　吟髭捻断为诗魔，醉眼慵开为酒酡。半生才便作三闾些，叹番成《薤露歌》。等闲间苍鬓成皤。功名事，岁月过，又待如何？

　　吴中立，名本。世为杭州人。天资明敏，好为词章、隐语、乐府，有《本道斋乐府小藁》及诗谜数千篇。以贫病不得志而卒。呜呼，惜哉！
　　语言辩利扫千兵，心性聪明误半生。莱芜穷又染维摩病，想天公忒世情，使英雄遗恨难平。寒泉净，碧藻馨，敢荐幽冥。

　　周仲彬，名文质。其先建德人，后居杭州，因而家焉。体貌清癯，学问该博，资性工巧，文笔新奇。家世儒业，俯就路吏。善丹青，能歌舞，明曲调，谐音律。性尚豪侠，好事敬客。余与之交二十年，未尝跬步离也。元统二年六月，余自吴江回，公已抱病。盛暑中止以为痈疖之毒，而不经意也。病及五月，虽医足踵门，而无瞑眩之药，十一月五日卒于正寝。呜呼，痛哉！始余编此集，公及见之，题其姓名于未死鬼之列。尝与论及亡友，未尝不握手痛惋，而公亦中年而殁，则余辈衰老萎惫者，又可以久于人世也欤？噫！往者不可追，来者不可期，已而！已而！此余深有感于公也。
　　镜新磨戏谏唐庄宗
　　孙武子教女兵
　　持汉节苏武还乡
　　春风杜韦娘
　　丹墀未叩玉楼宣，黄土应埋白骨冤。羊肠曲折云千变，料人生、亦惘然。叹孤坟落日寒烟。竹下泉声细，柳边月影圆，因思君歌舞十全。

　　○已死才人不相知者

　　胡正臣，杭州人。与志甫、存甫及诸公交游。董解元《西厢记》，自『吾皇德化』至于终篇，悉能歌之。至于古之乐府慢词、李霜涯赚令，无不周知。辞世已三十年矣，士大夫想其风流酝藉，尚在目前。其子存善，能继其志，《小山乐府》、仁卿《金缕新声》、瑞卿《诗酒余音》，至于《群玉》、《丛珠》，裒集诸公所作，编次有伦；及将古本□□，直取潭州易氏印行，元文□读无讹，尽于书坊刊行，亦士林之翘楚也。余尝言之：『人孰无死，死而有子；人孰无子，如胡公之嗣，若敖氏之鬼，不馁矣。』
　　李显卿，东平人，以父为浙省掾，因居杭焉。自幼粗涉书史，酷嗜隐语，遂通词章。作〔赚煞〕成□□篇，总而计之，四百乐章称是。至正辛巳，以荫父职钱谷官，由台州经庆元会余，别后遂无闻及，久之不禄矣。
　　王思顺，有《题包巾》及《镜儿缕带》等套数。
　　苏彦文，有『地冷天寒』〔越调〕及诸乐府。
　　屈英甫，名彦英。编《一百二十行》及《看钱奴》院本等。
　　李齐贤，与余同窗友，后不相闻。亦有乐府。
　　李用之，淞江人。有戏谑乐府极多。
　　刘宣子，字叔昭。与余同窗，后不相会，故不知其详。所编乐府甚多。补淮东宪司书吏卒。
　　顾廷玉，淞江人。有乐府。
　　俞仁夫，杭州人。有乐府。
　　张以仁，湖州人。有乐府。

　　右所録若以读书万卷、作三场文，占夺巍科、首登甲第者，世不乏人；其或甘心岩壑、乐道守志者，亦多有之。但于学问之余，事务之暇，心机灵变，世法通疏，移宫换羽，搜奇索怪，而以文章为戏玩者，诚絶无而仅有者也。此哀诔之所以不得不作也。观者幸无诮焉。

　　○方今才人相知者，纪其姓名行实并所编

　　黄子久，名公望。乃陆神童之次弟也。系姑苏琴川子游巷居。髫龄时螟蛉温州黄氏为嗣，因而姓焉。其父年九旬时方立嗣，见子久乃云：『黄公望子久矣。』先充浙西宪吏，以事论经理田粮获直。后在京，为权豪所中，改号一峰。原居淞江，以卜术闲居。目今弃人间事，易姓名为苦行净坚，又号大痴翁。公望之学问不待文饰，至于天下之事，无所不知；下至薄技小艺，无所不能；长词短曲，落笔即成，人皆师尊之。尤能作画。

　　吴仁卿，名弘道，号克斋先生。历仕府判致仕。有《金缕新声》行于世。亦有所编传奇。
　　楚大夫屈原投江
　　火烧正阳门
　　子房货剑
　　醉游阿房宫

　　秦简夫，见在都下擅名，近岁来杭。□回。
　　东堂老劝破家子弟
　　天寿太子邢台记
　　义士死赵礼让肥
　　玉溪馆
　　陶贤母剪发待宾

　　赵文贤，名善庆。饶州乐平人。善卜术，任阴阳教授。
　　孙武子教女兵
　　唐太宗骊山七德舞
　　醉写满庭芳
　　村学堂
　　烧樊城糜竺收资

　　张小山，名可久。庆元人。以路吏转首领官。有《今乐府》盛行于世，又有《吴盐》、《苏堤渔唱》等曲，编于隐语中。

　　钱子云，名霖。淞江人。弃俗为黄冠，更名抱素，号素庵。类诸公所作，曰《江湖清思集》。其自作乐府有《醉边余兴》，词语极工巧。

　　徐德可，名再思。嘉兴人。好食甘饴，故号甜斋。有乐府行于世。其子善长，颇能继其家声。

　　顾君泽，名德润，道号九山。淞江人。以杭州路吏迁平江。自刊《九山乐府》、《诗隐》二集，售于市肆。

　　曹明善，衢州路吏。甘于自适。今在都下。有乐府，华丽自然，不在小山之下。即赋《长门柳》二词者。

　　汪勉之，庆元人。由学官历浙东帅府令史。鲍吉甫所编《曹娥泣江》，公作二折。乐府亦多。

　　屈子敬，英甫之侄。与余同窗。有乐府。所编有《田单复齐》等套数。以学官除路教而卒。乐章华丽，不亚于小山。
　　田单复齐
　　孟宗哭竹
　　升仙桥相如题柱
　　宋上皇三恨李师师
　　敬德扑马

　　高敬臣，名克礼，号秋泉。见任县尹。小曲、乐府极为工巧，人所不及。

　　王守中，名庸。历任芦花场司令。其制作清雅不俗，难以形容其妙趣，知音者服其才焉。

　　萧德祥，杭州人。以医为业。号复斋。凡古文俱櫽括为南曲，街市盛行。又有南曲戏文等。
　　王翛然断杀狗劝夫
　　四春园
　　四大王歌舞丽春园
　　小孙屠
　　包待制三勘蝴蝶梦

　　陆仲良，名登善。祖父维扬人，江淮改江浙，其父以典掾来杭，因而家焉。为人沉重简默，能词能讴，有乐府、隐语。
　　张鼎勘头巾
　　开仓籴米

　　朱士凯，名凯。自幼孑立不俗，与人寡合。小曲极多。所编《升平乐府》及隐语《包罗天地》、《谜韵》，皆余作序。
　　孟良盗骨殖
　　黄鹤楼

　　王日华，名晔。杭州人。体丰肥而善滑稽。能词章、乐府，临风对月之际，所制工巧。有与朱士凯题《双渐小卿问答》，人多称赏。
　　破阴阳八卦桃花女
　　卧龙冈
　　双卖华

　　王仲元，杭州人。与余交有年矣。所编有《于公高门》等。
　　东海郡于公高门
　　袁盎却座
　　私下三关

　　吴纯卿，名朴。平江人。余至姑苏，与公相识。所作工巧。平江之自是者好贬人，故不多出，恐受小人之谤也。

　　孙子羽，仪真人。
　　杜秋娘月夜紫鸾箫

　　张鸣善，扬州人。宣慰司令史。
　　包待制判断烟花鬼
　　党金莲夜月瑶琴怨

　　右当今名公，才调制作不相上下，盖继乎前辈者，半为地下修文郎矣。其声名藉藉乎当今者，后学之士，可不敛袵而敬慕焉？岁不我与，急为勉旃。虽然，其或词藻虽工而不欲出示，或妄意穿凿而亟欲传梓，政犹匿税之物不经批验者，其何以行之哉！故有名而不録。
　　
　　○方今才人闻名而不相知者

　　高可道，有小曲，行于世者极多。
　　董君瑞，真定冀州人。隐语、乐府多传于江南。
　　李邦杰，有隐语、乐府，人多传之。
　　高安道，有《御史归庄》〔南吕〕小曲。

　　以上有闻者止如此。盖有一乡之士、一国之士、天下之士，名誉昭然者，自乡及国，可及天下矣。故无闻者不及録。
　
　　●后序

　　文以纪传，曲以吊古，使往者复生，来者力学。《鬼簿》之作，非无用之事也。大梁锺君，名嗣成，字继先，号丑斋，善之邓祭酒、克明曹尚书之高弟。累试于有司，命不克遇；从吏则有司不能辟，亦不屑就。故其胸中耿耿者，借此为喻，实为己而发也。乐府小曲，大篇长什，传之于人，每不遗藁，故未能就编焉。如《冯谖收券》、《诈游云梦》、《钱神论》、《斩陈余》、《章台柳》、《郑庄公》、《蟠桃会》等，皆在他处按行，故近者不知，人皆易之。君之德业辉光，文行浥润，后辈之士，奚能及焉。噫！后之视今，亦犹今之视昔也，日居月诸，可不勉旃。
　　至顺元年九月吉日朱士凯序。

　　余僻居慈溪小县，每叹孤陋，侧聆继先锺先生大名久矣，莫遂识荆。丁丑孟秋，一日邂逅于东皋精舍，怱怱东之鄮城，至中秋复回溪上，示予以亲编《録鬼簿》，皆本朝显宦名公词章行于世者，恐后湮没姓名，故编排类集，记其出处才能于其前，度以音律乐章于其后，千万载之下，知其为何人，直欲俾其为不死之鬼也。先生之用心，诚可嘉尚。于其行，遂歌〔湘妃曲〕以赠：
　　高山流水少人知，几拟黄金铸子期。继先既解其中意，恨相逢何太迟。示佳篇古怪新奇。想达士、无他事，録名公、半是鬼，叹人生不死何归。
　　慈溪邵元长德善顿首

　　想贞元朝士无多，触目江山，日月如梭。上苑繁华，西湖富贵，总付高歌。麒麟冢衣冠坎坷，凤凰台人物蹉跎。生待如何？死待如何？纸上清名，万古难磨。
　　右〔折桂令〕
　　周诰题

　　何人千古风骚，如意珊瑚，弱水鲸鳌。纸上功名，曲中恩怨，话里渔樵。叹雾阁云窗梦杳，想风魂月魄谁招。裹骊珠泪冷鲛绡，续鹍弦指冻鸾胶，传芳名玉兔挥毫，谱遗音彩凤衔箫。
　　至正庚子七月八日西清道士邾经仲义题

　　繁本録鬼簿


简本録鬼簿　　（元）锺嗣成撰
　　
　　●目录

　　録鬼簿序
　　録鬼簿
　　　前辈已死名公有乐府行于世者
　　　方今名公
　　　前辈已死名公才人有所编传奇行于世者
　　　方今已死名公才人相知者，为之作传，以〔凌波仙〕吊之云
　　　已死才人不相知者
　　　方今知名才人
　　録鬼簿后序

　　●録鬼簿序

　　贤愚寿夭、死生祸福之理，固兼乎气数而言，圣贤未尝不论也。盖阴阳之屈伸，即人鬼之生死，人而知夫生死之道，顺受其正，又岂有岩墙桎梏之厄哉！虽然，人生斯世也，但以已死为鬼，而不知未死者亦为鬼也。酒罂饭囊、或醉或梦、块然泥土者，则其人与已死之鬼何异？此又未暇论也。其或稍知义理，口发善言，而于学问之道，甘于暴弃，临终之后，漠然无闻，则又不若块然之鬼为愈也。余尝见未死之鬼吊已死之鬼，未之思特一间耳。独不知天地开辟，亘古及今，自有不死之鬼在。何则？圣贤之君臣、忠孝之士子，小善大功，着在方册，日月炳煌，山川流峙，及乎千万劫无穷已，是则虽死而不死者也。余因暇日，缅怀故人，门第卑微，职位不振，高才博识，俱有可録，岁月弥久，湮没无闻，遂传其本末，吊以乐章，复以前乎此者，叙其姓名，述其所作，冀乎初学之士，刻意词章，使冰寒于水，青胜于蓝，则亦幸矣。名之曰《録鬼簿》。嗟乎！余亦鬼也，使已死未死之鬼。得之传远，余又何幸焉！若夫高尚之士、性理之学，以为得罪于圣门者，吾党且噉蛤蜊，与知味者道。

　　至顺元年龙集庚午月建甲申二十二日辛未古汴锺嗣成序。

　　●録鬼簿
　　
　　○前辈已死名公有乐府行于世者

　　太保刘公
　　董解元学士
　　商政叔学士
　　王和卿散人
　　杜善夫散人
　　盍志学学士
　　杨西庵参政
　　胡紫山宣慰
　　姚牧庵承旨
　　卢踈斋宪使
　　徐子方宪使
　　不忽木平章
　　荆干臣参政
　　史中丞
　　张九元帅
　　陈国寳宪使
　　刘中庵承旨
　　马彦良都事
　　阚彦举学士
　　白无咎学士
　　赵子昂承旨
　　滕玉霄应奉
　　邓玉宾同知
　　冯海粟待制
　　贯酸斋学士
　　曹光甫学士
　　郝新斋左丞
　　曹以斋尚书
　　刘时中待制
　　
　　○方今名公

　　李溉之学士
　　曹子贞学士
　　马昂夫总管
　　班彦功知州
　　王继学中丞

　　右前辈名公居要路者，皆高才重名，亦于乐府留心。盖文章政事，一代典刑，乃平昔之所学；而歌曲词章，由乎和顺积中，英华自然发外者也。自有乐章以来，得其名者止于如此。盖风流藴籍，自天性中来；若夫村鄙固陋，不必论也。

　　○前辈已死名公才人有所编传奇行于世者

　　关汉卿【大都人。太医院尹。号已斋叟。】

　　立宣帝
　　金线池
　　复落娼
　　哭香囊
　　三负心
　　鬼团圆
　　进西施
　　哭魏征
　　春衫记
　　刘夫人
　　拜月亭
　　单刀会
　　鹧鸪天
　　汴河冤
　　勘龙衣
　　双驾车
　　救风尘
　　宣华妃
　　三撇嵌
　　牵龙舟
　　瘸马记
　　救哑子
　　哭昭君
　　双赴梦
　　玉镜台
　　酹江月
　　切脍旦
　　调风月
　　江梅怨
　　谢天香
　　认先皇
　　三噉赦
　　哭存孝
　　闹荆州
　　绯衣梦
　　狄梁公
　　万花堂
　　王皇后
　　玉簪记
　　救周勃
　　姻缘簿
　　凿壁偷光
　　緑珠坠楼〔神曲〕者
　　孙康映雪
　　管宁割席
　　裴度还带
　　织锦回文
　　敬德降唐
　　降生赵太祖
　　担水浇花旦
　　吕无双铜瓦记
　　金银交钞三告状

　　白人甫【真定人。号兰谷。赠太常礼仪院卿。】

　　梧桐雨
　　东墙记
　　幸月宫
　　流红叶
　　银筝怨
　　斩白蛇
　　钱唐梦
　　祝英台
　　絶缨会
　　崔护谒浆【末本】
　　高祖归庄
　　墙头马上
　　灯月凤凰船
　　萧翼赚兰亭
　　阎师道赶江

　　庾吉甫【大都人。中书省掾，中山府判。】

　　荐马周
　　凌波梦
　　兰昌宫
　　青绫台
　　华清宫
　　霓裳怨
　　蘂珠宫
　　骂上元
　　丽春园【〔甘州〕者】
　　买臣负心
　　鸡鸣度关
　　周处三害
　　玉女琵琶怨
　　江月锦帆舟
　　裴航遇云英

　　高文秀

　　谒鲁肃
　　谇范睢
　　打瓦罐
　　斗鸡会
　　论杜康
　　问哑禅
　　并头莲
　　丽春园
　　锁水母
　　潘安掷果
　　张厂画眉
　　班超投笔
　　廉颇负荆
　　赵尧辞金
　　门神诉冤
　　子胥走樊城
　　风月害夫人
　　养子不及父
　　黑旋风牡丹园
　　黑旋风双献头
　　病樊哙打吕胥
　　穷秀才双弃瓢
　　黑旋风乔教学
　　刘先主襄阳会
　　好酒赵元遇上皇
　　禹王庙霸王举鼎
　　豹子尚书谎秀才
　　豹子令史干请奉
　　豹子秀才不当差
　　黑旋风借尸还魂
　　黑旋风敷演刘耍和

　　马致远【大都人。号东篱老。江浙省务官。】

　　岳阳楼
　　马丹阳
　　桃源洞
　　斋后锺
　　青衫泪
　　岁寒亭
　　孟浩然
　　荐福碑
　　戚夫人
　　陈搏高卧
　　踏雪寻梅
　　汉宫秋

　　王实甫【大都人。】

　　芙蓉亭
　　双蕖怨
　　丽春堂
　　破窑记【旦本】
　　西厢记
　　多月亭
　　贩茶船盐甜韵
　　明达卖子
　　陆绩怀橘
　　七步成章

　　李文蔚【真定人。江州瑞昌县尹。】

　　圯桥进履
　　燕青扑鱼
　　燕青射雁
　　鱼雁传情
　　东山高卧【监咸韵】
　　风雪推车旦
　　秋夜芭蕉雨
　　金水题红怨【六折】
　　谢玄破符坚
　　卢亭亭担水浇花旦
　　汉武帝死哭李夫人
　　蔡逍闲醉写石州慢

　　侯正卿【真定人。号艮斋先生。】

　　燕子楼

　　史九散仙

　　庄周梦

　　孟汉卿【亳州人。】

　　魔合罗

　　尚仲贤【真定人。】

　　秉烛旦
　　三夺■〈木朔〉
　　负桂英
　　柳毅传书
　　崔护谒浆【次本】
　　越娘背灯
　　归去来兮
　　诸葛论功
　　张生煮海

　　戴善甫【真定人。江浙省务官。】

　　紫云亭
　　风光好
　　翫江楼
　　红衣怪
　　伯瑜泣杖

　　张时起【东平府学生。字才美。长芦居。】

　　秋千记【六折】
　　别虞姬
　　昭君出塞

　　李宽甫【大都人。刑部令史，合肥县尹。】

　　问牛喘

　　李时中【大都人。中书省掾，工部主事。】

　　黄粮梦　【第一折马致远　第二折李时中
　　　　　　　第三折花李郎　第四折红字李二】

　　彭伯威【保定人。】

　　京娘怨

　　赵公辅

　　倩女离魂
　　东山高卧

　　李行道

　　灰栏记

　　费君祥【大都人。唐臣父。有《爱女论》。】

　　菊花会

　　纪君祥【大都人。】

　　韩退之
　　松阴记
　　错勘赃
　　驴皮记
　　贩茶船【第四折庚清韵】
　　赵氏孤儿

　　赵天锡【汴梁人。镇江府判。】

　　金钗剪烛
　　何郎傅粉

　　梁追之【大都人。大兴府判。】

　　进梅谏
　　于公高门【旦本】

　　江泽民【真定人。】

　　糊突包待制

　　杨显之【大都人。与汉卿莫逆交。】

　　酷寒亭
　　射金钱
　　师婆旦
　　小刘屠
　　刘泉进瓜
　　潇湘夜雨
　　蒲鲁忽刘屠大拜门

　　陈宁甫【大名人。】

　　两无功

　　李寿卿【太原人。将仕郎。】

　　斩韩信
　　叹骷髅
　　临岐柳
　　受禅台
　　鉴湖亭
　　祭浐水
　　伍员吹箫
　　辜负吕无双
　　吕无双远波亭
　　船子和尚秋莲梦

　　王伯成【涿州人。有《天寳遗事》诸宫调行于世。】

　　贬夜郎
　　张骞乘槎

　　孙仲章【大都人。】

　　遗留文书
　　卓文君白头吟

　　赵明远【大都人。】

　　韩湘子
　　范蠡归湖

　　刘唐卿【太原人。】

　　麻地捧印

　　李子中【大都人。县尹。】

　　韩寿偷香
　　崔子弑齐君

　　武汉臣【济南府人。】

　　老生儿
　　鲁义姑
　　错勘赃【次本】
　　玉堂春
　　提头鬼
　　天子班
　　关山怨
　　挂甲朝天
　　三战吕布
　　韩信登坛

　　王仲文【大都人。】

　　五丈原
　　锦香亭
　　不认尸
　　石守信
　　王孙贾
　　诸葛祭风
　　董宣强项
　　张良辞朝
　　韩信乞食
　　王祥卧冰

　　陆显之【汴梁人。】

　　宋上皇碎冬凌

　　李取进【大名人。医士。】

　　受禅台
　　栾巴噀酒
　　穷解子破伞雨

　　于伯渊【平阳人。】

　　饿刘友
　　斩吕布
　　小秦王
　　鬼风月
　　珍珠旗
　　武三思

　　岳伯川

　　铁拐李岳
　　梦断杨贵妃

　　康进之

　　黑旋风负荆
　　黑旋风老收心

　　王庭秀【益都人。淘金千户。】

　　细柳营【次本】
　　坑儒焚典
　　盐客三告状
　　石头和尚草庵歌

　　费唐臣【大都人。】

　　斩邓通
　　贬黄州
　　韦贤籝金

　　赵子祥

　　石守信【次本】
　　害夫人
　　崔和担生

　　石子章

　　竹窗雨
　　竹坞听琴

　　李好古

　　镇凶宅
　　巨灵神劈华岳

　　狄君厚【平阳人。】

　　火烧介子推

　　孔文卿【平阳人。】

　　东窗事犯【杨驹儿做者】

　　姚守中【洛阳人。牧庵学士侄。】

　　逄萌挂冠
　　郝廉留钱
　　扯诏立中宗

　　张寿卿【东平人。江浙省掾。】

　　红梨花

　　吴昌龄【西京人。】

　　赏黄花
　　搜胡洞
　　眼睛记
　　货郎末泥
　　西天取经
　　抱石投江
　　狄青扑马

　　石君寳【平阳人。】

　　曲江池
　　哭周瑜
　　雪香亭
　　秋胡戏妻
　　岁寒三友
　　士女秋香怨
　　柳眉儿金钱记
　　吕太后醢彭越
　　穷解子红绡驿

　　顾仲清【东平人。清泉场司令。】

　　火烧纪信
　　陵母伏剑

　　郑廷玉【彰德人。】

　　双教化
　　玉公绰
　　打李焕
　　送寒衣
　　金凤钗
　　凤凰儿
　　忍字记
　　栾城驿
　　哭韩信
　　贬扬州
　　复勘赃
　　驷马奔阵
　　渔父辞剑
　　踈者下船
　　孙恪遇猿
　　冤家债主
　　贫儿乍富
　　因祸致福
　　智赚后庭花
　　风月七真堂
　　冷剑刘斌料到底

　　李直夫【女直人。即蒲察李五。】

　　虎头牌
　　错立身
　　夕阳楼
　　郑庄公
　　念奴教乐
　　水渰蓝桥
　　伯道弃子
　　歹斗娘子劝丈夫
　　风月郎君怕媳妇
　　俏郎君占断风光
　　谎郎君坏尽风光

　　赵文英【彰德人。教坊色长。】

　　哑观音
　　错立身
　　武王伐纣

　　张国寳

　　汗衫记
　　高祖还乡
　　薛仁贵衣锦还乡

　　花李郎

　　钉一钉
　　相府院

　　红字李二【京兆人。】

　　板踏儿
　　病杨雄
　　武松打虎

　　右前辈编撰传奇名公，仅止于此。才难之云，不其然乎？余僻处一隅，闻见浅陋，散在天下，何地无才？盖闻则必达，见则必知。姑序其姓氏于右。余友陆君仲良，得之于克斋先生吴公，亦未尽其详。余生也后，不得与几席之末，不知出处，故不敢作传以吊云。

　　○方今已死名公才人相知者，为之作传，以〔凌波仙〕吊之云

　　宫大用，名天挺。大名开州人。历学官，除钓台书院山长。为权豪所中，事获辨明，亦不见用。卒于常州。先君与之莫逆交，余尝侍坐，见其吟咏。文章人莫能敌；乐章歌曲，特余事耳。
　　钓鱼台
　　托公书
　　汲黯开仓
　　范张鸡黍
　　越王尝胆
　　豁然胸次扫尘埃，久矣声名播省台。先生志在乾坤外，敢嫌他、天地窄。更词章压倒元白。凭心地，据手策，无比英才。

　　郑德辉，名光祖。以儒补杭州路吏。为人方直，不妄与人交，故诸公多鄙之，久则见其情厚，而他人莫之及也。病卒，火葬于西湖之灵芝寺。诸公吊送，各有诗文。公所作不待备述，名香天下，声振闺阁，伶伦辈称『郑先生』，皆知其为德辉也。惜乎所作贪于俳谐，未免多于斧凿，此又别论焉。
　　细柳营
　　紫云娘
　　秦楼月
　　采莲舟
　　哭晏婴
　　伊尹扶汤
　　月夜闻筝
　　无艳破环
　　翰林风月
　　梨园乐府
　　王灿登楼
　　倩女离魂
　　太后摔印
　　指鹿道马
　　周公摄政
　　三战吕布【末旦头折】
　　玉树后庭花
　　乾坤膏馥润肌肤，锦绣文章满肺腑，笔端写出惊人句。解番腾、今共古，占词场老将伏输。《翰林风月》，《梨园乐府》，端的是曾下工夫。

　　金志甫，名仁杰。杭州人。余自杭时闻公之名，未得与之见也。公小试钱谷，给由江浙，遂一见，如平生欢，二十年若一日。天历元年戊辰冬，授建康崇宁务官，己巳正月叙别，三月，其二子护柩来杭，知公气中而卒。呜呼，惜哉！所述虽不骈俪，而其大槩多有可取。
　　追韩信
　　西湖梦
　　韩太师
　　鼎镬谏
　　抱子设朝
　　东窗事犯【旦本】
　　蔡琰还朝
　　心交元不问亲踈，契饮何须论有无。谁知一上金陵路，叹亡之命矣夫。梦西湖何不归欤？魂来处，返故居，比梅花想更清癯。

　　范子安，名康。杭州人。明性理，善讲解，能词章，通音律。因王伯成《李太白贬夜郎》，乃编《杜子美游曲江》，一下笔即新奇，盖天姿卓异，人不及故也。
　　诗题雁塔写秋空，酒满■〈舟光〉船棹晚风，诗筹酒令闲吟咏。占文场、第一功，扫千军笔阵元戎。龙蛇梦，狐兔踪，半生来弹指声中。

　　曾瑞卿，名瑞。大兴人。自北来南，喜江浙人材之多，羡钱塘景物之盛，因而家焉。神采卓异，衣冠整肃，优游市井，洒然如神仙中人。志不屈物，故不愿仕，自号褐夫。江淮之达者，岁时馈遗不絶，乃以徜徉卒岁。临终之日，诣门吊者以千数。余尝接见音容，获承言话，勉励之语，润益良多。公善丹青，能隐语，小曲有《诗酒余音》行于世。
　　江湖儒士慕高名，市井儿童诵瑞卿。衣冠济楚人钦敬，更心无宠辱惊。乐优游不解趋承。身如在，死若生，想音容难见丹青。

　　沈和甫，名和。杭州人。能词翰，善谈谑，天性风流，兼明音律。以南北调合腔，自和甫始，如《潇湘八景》、《欢喜冤家》等，极为工巧。后居江州，近年方卒，江西称『蛮子关汉卿』者是也。
　　朱蛇记
　　乐昌分镜
　　郭兴河阳
　　欢喜冤家
　　燕山逢故人
　　五言常写和陶诗，一曲能传冠柳词，半生书法欺颜字。占风流、有我师，是梨园南北分司。当时事，子细思，不似当时。

　　鲍吉甫，名天佑。杭州人。初业儒，长事吏，簿书之役，非其志也。跬步之间，惟务搜奇索古而已。故其编撰，多使人感动咏叹。余尝与谈论节要，至今得其良法。才高命薄，今犹古也，竟止昆山州吏而卒。
　　卫灵公
　　曹娥泣江
　　为富不仁
　　班超投笔
　　宋弘不谐
　　死哭秦少游
　　半生词翰在宫商，两字推敲付锦囊。耸吟肩有似风魔状，苦劳心、呕断肠。视荣华总是干忙。谈音律，论教坊，占断排场。

　　陈存甫，名以仁。杭州人。以家务雍容，不求闻达。日与南北士大夫交游，童仆辈以茶汤酒果为厌，公未尝有难色，然其名因是而愈重。能博古，善讴歌。其乐章间出一二，俱有骈俪之句。
　　锦堂风月
　　悮入长安
　　钱塘文物尽飘零，赖有斯人尚老成。为朝元恐负虚皇命。凤箫寒、鹤梦惊，驾天风直上蓬瀛。芝堂静，蕙帐清，照虚梁落月空明。

　　范冰壶，名居中，字子正，冰壶其号也。杭州人。父玉壶，前辈名儒，假卜术为业，居杭之三元楼前。每岁元夕，必以时事题于灯纸之上，杭人聚观，远近皆知父子之名。公之精神秀异，学问该博，尝出大言于肆，以为笔不停思，文不阁笔。诸公知其才，不敢难也。善琴操，能书法。其妹亦有文名，大德年间被旨赴都，公亦北行。以才高不见遇，卒于家。有乐府及南北腔行于世。
　　向歆传业振家声，羲献临池播令名。操焦桐只许知音听，售千金、价未轻。有谁如父子才能？冰如玉，玉似冰，映壶天表里澄清。

　　沈君美，名惠。杭州人。世居吴山城隍庙前，以坐贾为业。公巨目美髯，好谈笑。余尝与赵君卿、陈彦实、颜君常至其家，每承接纳，多有高论。诗酒之暇，惟以填词和曲为事。有《古今砌话》，亦成一集。其好事也如此。
　　道心清净絶无尘，和气雍容自有春。吴山风月收拾尽，一篇篇、字字新。且思君赋尽停云。一生梦，百岁身，到头来衰草荒坟。

　　赵君卿，名良弼。东平人。总角时与余同里闾，同发蒙，同师邓善之、曹克明、刘声之三先生，又于省府同曹。公经史问难、诗文酬唱，及乐章小曲、隐语传奇，无不究竟。所编《梨花雨》，其辞甚丽。后补嘉兴路吏，迁调杭州。天历元年冬卒于家。公之风流酝籍，开怀待客，人所不及，然亦以此见废。能裁字，善丹青，但以末伎，不备録。
　　闲中袖手刻新词，醉后挥毫写旧诗，两般总是龙蛇字。不风流、难会此，更文才夙世天姿。感夜雨同窗志，梦秋风两鬓丝，住人间能有多时？

　　睢景臣，后字景贤。大德七年，公自维扬来杭州，余与之识。自幼读书，以水沃面，双眸红赤，不能远视。心性聪明，酷嗜音律。维扬诸公俱作《高祖还乡》套数，惟公〔哨遍〕制作新奇，皆出其下。又有〔南吕?一枝花〕《题情》云：『人归燕子楼，帐冷鸳鸯锦，酒空鹦鹉■〈角戋〉，钗折凤凰金。』亦为工巧，人所不及也。
　　牡丹记
　　千里投人
　　吟髯捻断为诗魔，醉眼慵开为酒酡。半生才便作三闾些，叹翻成《薤露歌》。等闲间苍鬓成皤。功名事，岁月过，又待如何？

　　周仲彬，名文质。其先建德人，后居杭州，因而家焉。体貌清癯，学问该博，资性工巧，文章新奇。家世儒门，俯就府吏。善丹青，能歌舞，明曲调，谐音律。性尚豪侠，好事敬客。余与之交二十余年，未尝跬步离也。元统二年六月，余自吴江回，公已抱病。盛暑中止以为痈疖之毒，而不经意也。病及五月，虽医足踵门，而无瞑眩之药。十一月初五日卒于正寝。呜呼，痛哉！始余编此集，公及见之，题其姓名于未死之列。尝与论及亡友，未尝不握手痛惋，而公亦中年而殁，则余辈衰老痿惫者，又可以久于人世也与？噫！往者不可追，来者不可期，已而！已而！此余深有感于公也。
　　杜韦娘
　　教女兵
　　苏武还乡【次本】
　　戏谏唐庄宗
　　丹墀未叩玉楼宣，黄土应埋白骨冤。羊肠曲折云千变，料人生、亦枉然。叹孤坟落日寒烟。竹下泉声细，梅边月影圆，因思君歌舞十全。

　　黄德润，名天泽。杭州人。和甫沈公同母弟也。风流酝籍，不减其兄。幼年屑就簿书，先在漕司，后居省府，郁郁不得志。昆山听补州吏，不获用，咄咄书空而已，然而竟不归而终。公有乐府，播于市人耳目，无贤愚皆称赏。
　　一心似水道为邻，四体如春德润身。风流才调真英俊，轶前贤、继后尘。谩苍天委任斯文。岐山凤，鲁甸麟，时有亨屯。

　　○已死才人不相知者

　　王思顺，有《题包巾》及《镜儿缕带》等套数。
　　屈英甫，编《百二十行》、《打看钱奴》院本。
　
　　○方今知名才人

　　黄子久，名公望。元常熟人，后居松江。元姓陆，今续姓黄。先充宪吏，以事论经理田粮获直。后在京，为权豪所中，改号一峰，以卜术闲居。目今弃人间事，易姓名为苦行净坚。公之学问不待文饰，至于天下之事，无所不知，无所不能。长词小曲，落笔即成，人皆师尊之。

　　吴仁卿，名弘道，号克斋先生。历仕府判致仕。有《金缕新声》行于世。
　　子房货剑
　　火烧正阳门

　　秦简夫。
　　玉溪馆
　　破家子弟
　　赵礼让肥
　　剪发待宾

　　张小山，名久可，庆元人。以路吏转民首领官。有《今乐府》盛行于世，又有《吴盐》、《苏堤渔唱》等，编于隐语中。

　　乔梦符，名吉。太原人。号笙鹤翁。
　　金钱记
　　黄金台
　　认玉钗
　　扬州梦
　　勘风情
　　节妇牌
　　两世姻缘
　　荆公遣妾

　　赵文寳，名孟庆。饶州乐平人。以卜术为阴阳教授。
　　七德舞
　　执笏谏
　　教女兵【旦本】
　　姜肱共被
　　糜竺收资

　　孙子羽，仪真人。
　　杜秋娘月夜紫鸾箫

　　张鸣善，扬州人。宣慰司令史。
　　包待制判断烟花鬼
　　党金莲夜月瑶琴怨
　　
　　●録鬼簿后序

　　文以纪传，曲以吊古，使往者复生，来者力学。《鬼簿》之作，非无用之事也。大梁锺君，名嗣成，字继先，号丑斋，善之邓祭酒、克明曹尚书，皆其师也。累试于有司，命不克遇；从吏则有司不能辟，亦不屑就。故其胸中耿耿者，借此为喻，实为己而发也。乐府小曲，大篇长什，传之于人，每不遗稿，故未能编焉。如《冯驩烧券》、《诈游云梦》、《钱神论》、《斩陈余》、《章台柳》、《郑庄公》、《蟠桃会》等，皆在他处按行，故近者不知，人皆易之。君之德业辉光，文行浥润，后辈之士，奚能及焉。噫！后之视今，亦犹今之视昔，日居月诸，可不勉焉。
　　至顺元年九月吉日序。

　　余僻居慈溪小县，每叹孤陋，侧听锺先生大名久矣，莫遂识荆。丁丑孟秋，一日邂逅于东皋精舍，匆匆东之鄮城，至中秋复回溪上，示余以亲编《録鬼簿》，皆本朝显宦名公词章行于世者，恐后湮没姓名，故编排类集，记其出处才能于其前，度以音律乐章于其后，千万载之下，知其为何如人，直欲俾其为不死之鬼。继先之用心，诚可嘉尚。于其行，遂歌〔湘妃曲〕以别：
　　高山流水少人知，几拟黄金铸子期。继先既解其中意，恨相逢何太迟。示佳篇古怪新奇。想达士、无他事，録名公、半是鬼，叹人生不死何归。
　　慈溪邵元长顿首。

　　简本録鬼簿




　钟嗣成
　　钟嗣成（约一二七九～约一三六○），字继先，号丑斋。自署“古汴”（今河南开封市）人。一说杭州人。尚未成年之时，他便生活在杭州。说自己与赵君卿，“总角时……同发蒙，同师邓善之、曹克明、刘声之三先生，又于省府同笔砚”（《录鬼簿》）；朱凯也说他是“善之邓祭酒、克明曹尚书之高弟”（《录鬼簿?后序》）。其交游活动，也是以杭州为中心。知名曲家施君美，钱唐人；曾瑞卿，大兴人，家于钱塘；而钟嗣成和他的朋友们，便常“至其家”，“获闻言论”（《录鬼簿》）。而且，钟嗣成说睢景臣，“大德七年（一三○三），公自维扬来杭，余与之识”；“居杭州”的周文质，尤其友情挚笃，钟嗣成说，“余与之交二十年，未尝跬步离也”（《录鬼簿》）。钟嗣成一生坎坷，“累试于有司，命不克遇，从吏则有司不能辟，亦不屑就，故其胸中耿耿者”。孙楷第考其“曾为江浙行省掾史”。其一生最大成就，是撰写了《录鬼簿》一书。该书记载了金元曲家一百五十二人，几使两代知名曲家，囊括殆尽。着录杂剧名目，已达四百五十二种，占了现存五百可考元人杂剧剧目的百分之八十以上。所作杂剧七种：《章台柳》、《钱神论》、《蟠桃会》、《郑庄公》、《斩陈馀》、《诈游云梦》、《冯驩烧券》等，均佚传，仅存小令五十九首，套数一套，其中，有十九支小令为吊宫大用等十九位曲家而作，成为后人研究元曲的最重要的资料。明初朱权《太和正音谱》评其词“如腾空宝气”。
　　钟嗣成　　［元］（约公元一三二年前后在世）字继先，号丑斋，汴梁人。生卒年均不详，约元英宗至治初前后在世。为邓文原、曹克明高弟。累试有司，以貌丑见黜。从吏则有司不能辟，亦不屑就。因此专力剧曲，以布衣终其身。嗣成既不得志，因作录鬼簿二卷以寄意。自序云：“人之生斯世也，但以已死者为鬼，而不知未死者亦鬼也。酒罂饭囊，或醉或梦，块然泥土者，则其人与已死之鬼何异？此固未暇论也。其或稍知义理，口发善言，而于学问之道，甘于暴弃，临终之后，漠然无闻，则不若块然之鬼为愈也。余尝见未死之鬼，吊已死之鬼，未之思也，特一间耳。”其言令黠可喜。上卷记前辈才士，有杂剧者略记姓字爵里及剧目，下卷则记并世才士，各作一小传，记其剧目，又作凌波曲吊之。太和正音谱评他的曲：“如腾空宝气。”着有丑斋乐府，其自序一套，幽默诙谐，大吐胸中闷气。所作杂剧七种：为诈游云梦、钱神论、斩陈馀、章台柳、郑庄公、蟠桃会等，（朱凯录鬼簿后序）今皆不传。
